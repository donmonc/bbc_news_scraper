headline	text	category	url
Police, road safety Marshal killed in Ekiti: Bí Ọlọ́pàá àti ọ́ọ́físà àjọ ẹ̀ṣọ́ ojú pópó se kú níbi idigunjale Banki Aramoko Ekiti	Iroyin to tẹ wa lọwọ sọ pe awọn adigunjale kọlu ilé ifowopamo kan ni ilu Aramoko, Ìpínlẹ̀ Ekiti ni ọjọ Aje èyí tó ti mú èmi èèyàn méjì lọ ti awọn míì sì fara pa. Iṣẹlẹ naa la gbọ pe o ṣẹlẹ  ni ìrọlẹ ọjọ Aje. Iroyin ni awọn adigunjale kọlu ile ifowopamọ Wema to wa ni aarin gbungbun ilu naa ati agọ Ọlọpaa ilu ọhun lẹẹkanṣoṣo. Ṣe ni awọn ara adugbo n sa asala fun ẹmi ara wọn lasiko iṣẹlẹ naa eyi to ni ọpọlọpọ iro ibọn ninu ati awọn nkan ti wọn gbagbọ pe abugbamu niwọn. Lẹyin iṣẹlẹ naa to to wakati kan gbako, awọn to ṣoju wọn koro ni ṣe ni awọn adigunjale ọhun na papa bora si opopona Aramoko si Erinjiyan. Nigba ti akọroyin wa ba Ọlọpaa sọrọ, alukoro wọn ni ipinlẹ Ekiti, Sunday Abutu sọ pe lootọ ni iṣẹlẹ naa ṣẹlẹ. O ni ọlọpaa naa ṣẹṣẹ pari iṣẹ rẹ ni lọjọ naa ti wọn si pa oun ati oṣiṣẹ àjọ ẹ̀ṣọ́ ojú pópó kan.Abutu sọ pe iṣẹlẹ idgunjale ni ati pe ọlpaa ti gba ọkọ meji ti awọn lo fun iṣẹ aburu yii wọn si ni ko si owo ti wọn ri ji lọ ni banki ọhun. A gbọ pe wọn ti gbe awọn to farapa nibi iṣẹlẹ ọhun lọ si ile iwosan mii lẹyi ti wọn kọkọ gbe wọn lọ ile iwosan gbogbo-niṣe ti ijọba nigba ti wọn si ti gbe oku awọn to baa lọ si ile igbokupamọ si.	Eto Ifowopamọ	https://www.bbc.com/yoruba/afrika-59472516
BBC tú àṣírí àwọn tó ń kó ọmọdé ṣòwò ẹrú	Ẹka iwadii ileesẹ iroyin BBC, Africa Eye, ti tu aṣiri bi awọn eeyan kan ṣe n ko awọn ọmọ alaabo ara ṣowo ẹru laarin Tanzania ati Kenya. Gẹgẹ bii aṣiri ti BBC tu, ṣe ni wọn lọ n fi awọn ọmọ naa tọrọ bara lẹyin ti wọn ba ko wọn kuro lakata awọn obi wọn tan. Akọroyin BBC lati Kenya, Njeri Mwangi, to ṣabẹwo si ibi ti wọn ko awọn ọmọ naa si lo nnkan bii ọdun kan lati ṣe iwadii ọhun. O ni pupọ ninu awọn ọmọde alaabo ara to n tọrọ owo loju popo ni Kenya n i wọn fi ẹtan ko wa lati Tanzania. Itan ọkan lara awọn ọmọ naa to ṣeni laanu ju ni ti eyii ti orukọ rẹ n jẹ Fara, ti wọn ti n fi ṣowo ẹru naa lati ibẹrẹpẹpẹ aye rẹ. Ọmọ naa ṣalaye fun BBC pe o ti pẹ ti oun ti wa ni Kenya lati tọrọ owo, wọn ko si gba oun laaye lati ba iya oun sọrọ lati ọdun ti wọn mu oun kuro nile. Ninu iwadii, a ri pe ni gbogbo igba ti ti Fara ba ti lọ tọrọ owo to si pada si ọdọ awọn to ko lẹru, ṣe ni wọn maa n gba owo naa lọwọ rẹ lai fun ni iye kankan, iye owo to si maa n pa lojumọ ko din ni $18. Yatọ si Fara, awọn ọmọde mii lo tun maa n tọrọ owo lagbegbe kan naa ti Fara wa , ọkunrin ti oun funra rẹ si jẹ alaabo ara ni wọn maa n ko owo naa fun. Ni ti bi wọn ṣe n ri awọn ọmọ naa ko lọ si Kenya lati sinru, iwadii BBC fi han pe ṣe ni wọn maa n tan awọn obi awọn ọmọ naa pẹlu ileri igbeaye to rọrun loke okun lati fi ọmọ wọn silẹ. Ẹkunrẹrẹ bi iwadii naa ṣe lọ ati bi aṣiri awọn to n ko awọn ọmọde naa sinru ṣe tu wa ninu fidio yii.	Afrika	https://www.bbc.com/yoruba/articles/c4n3k2vl7nwo
Emmanuel Macron Slap: Damien Tarel to fọ́ ààrẹ France létí, fi ẹ̀wọ̀n jura.	"Ilé ẹjọ́ kan ni ilẹ Faranse tí ni kí ọkùnrin ẹni ọdún mejidinlọ́gbọ̀n kan lọ fi ẹ̀wọ̀n oṣù mẹ́rin jura, lẹ́yìn tó jẹ́wọ́ nílé ẹjọ́ pé òun fọ́ ààrẹ Macron létí ni tòótọ́. Damien Tarel sọ fún ilé ẹjọ́ pé, òun kò mọ̀ọ́mọ̀ fọ́ ààrẹ létí ṣùgbọ́n adajọ́ ní nǹkan tó mọ̀ọ́mọ̀ ṣe ni, ó sì mú ìwà ipá dání. Ilé ẹjọ́ tún gbọ́ pé Tarel jẹ̀ ọmọ ẹgbẹ́ alátakò, bákan náà ló sún mọ́ àwọn ọmọ ẹgbẹ́ Yellow-Vest. Ààrẹ Macron ni wọn kò nílò láti pín ọ̀rọ̀ ìfọ́tí náà yẹ́lẹyẹ̀lẹ, bí kò ṣe pé kí wọ́n mú gbogbo rẹ̀ wà ní iwọntún-wọnsì. Macron kúrò ilé ìtura ilé ẹ̀kọ̀ kan ni ìhà ìlà oòrùn gúúsù Tain-I'Hermitage, nígbà tí ó sáré lọ kí àwọn ènìyàn tó ń dúró dèé lẹ́yìn irin tí wọ́n fi yí àgbègbè náà ká. Bí Tarel ṣe gbá ààrẹ létí tán, ní àwọn ènìyàn gbọ́ tó ń pariwo ""Montjoie àti Denis! Pẹ̀lú ọ̀rọ̀ bi Macronism"" Ní kété tí ìṣẹ̀lẹ̀ náà ṣẹ̀ ni ọ̀pọ̀ àwọn olóṣèlú jákèjádò orílẹ̀-èdè France bẹnu àtẹ́ lu nǹkan tó ṣẹlẹ̀ náà. Kò tó ọdún kan mọ́ tí ìdìbò ààrẹ mìíràn yóò wáyé ní orílẹ̀ èdè France. Àwọn adájọ́ mẹ́ta sọ́ pé ẹ̀wọ̀n oṣù méjìdínlógún ló tọ́ sí ọkùnrin náà, ṣùgbọ́n wọ́n dá oṣù mẹ́rìnlá nínú rẹ̀ dúró náà àti pé oṣù mẹ́rin rẹ̀ kò bẹ̀rẹ̀ ni kíákíá ṣùgbọ́n tí ó bá ṣẹ ẹ̀sẹ̀ mìíràn ni àwọn yóò mú èyí wá sí lílò. Ẹnìkejì  to ya àwòrán ìṣẹ̀lẹ̀ náà ń kojú ẹ̀sùn níní ǹkan ìjà lọ́nà aitọ́ lẹ́yìn tí alaṣẹ lábẹ́lé lọ tú ilé rẹ̀. Ìlú kan náà sì ni òun àti Damien Tarel ti wà. Ki ni Damien Tarel sọ fún ilé ẹjọ́? Gẹ́gẹ́ bí ìwé ìròyìn AFP ṣe sọ, olùjẹ́jọ́ náà wá sí ilé ẹjọ́ pẹ̀lú aṣọ aláwọ̀ ewé tó wọ̀ lọ́jọ́ tí wọ́n mú. Nígbà tí wọ́n bíi ìdí tó fi hu irú ìwà bẹ́ẹ̀, ó sọ fún ilé ẹjọ́ pé, lásìkò tí òun ń dúró de ọ̀rẹ́ òun nínú mọ́tò kí ìṣẹ̀lẹ̀ náà tó wáyé, ní òun ti ronú láti ṣe nǹkan tí àwọn ènìyàn kò ní gbàgbé láyé. Ó ní òun ti kọ́kọ́ ro o láti lẹ ẹyin mọ, ṣùgbọ́n òun kò tilẹ̀ ro fífọ́ ọ̀gá Macron létí. ""Ṣùgbọ́n mo rí ojú tútù tó lọ, tó sì parọ́ tí gbogbo ènìyàn fi jáde dibò fún bí ààrẹ, èyí ló bomi nínú, bí Tarel ṣe sọ fún ilé ẹjọ́ Ó bẹnu àtẹ́ lu bí ààrẹ ṣe ń ṣe ìjọba, Tarel fi kún pé òun wòye pé ààrẹ wá lára àwọn tó lòdì sí ìdásílẹ̀ gilets jaunes (Yellow Vest) àwọn yìí ló wọ́de ìféhónúhan lásìkò tí Macron ṣẹ̀ṣẹ̀ di ààrẹ, "" bí ó ṣe wá simi lọ́kàn ni mo ṣe huwa"" èyí ni Tarel sọ. Awọn ọ̀rẹ́ Tarel pẹ̀lú sọ pé, kii se ẹni tó nífẹ́ sí òṣèlú rárá. Òpó ikansiraeni instagram Tarel pẹ̀lú ṣàkàwé rẹ̀ gẹ́gẹ́ bí ayàwòrán àti olólùfẹ́ ìtàn ilẹ̀ Yúróòpù, tó sì gbé àmì àṣà àti ìdá síbẹ̀. Kí ni Macron sọ? Ṣáájú ni ààrẹ Macron tí mójú kúrò níbi ìṣẹ̀lẹ̀ náà pé, kii se nǹkan tí á ń gbé léwọ́, àti pé kò yẹ́ kí wọ́n máa fún àwọn ẹlẹ́mìí ipanle láàyè, láti máa ní ore ọ̀fẹ́ ọ̀rọ̀ tí yoo má gbàsìkò àwùjọ. Lásìkò to ń bá àwọn oníròyìn sọ̀rọ̀ níbi ayẹyẹ ìpàdé ìlọ́wọ́sí orílè èdè France nínú Ìdíje European football Championship, lo ti sọrọ̀ lórí ìṣẹ̀lẹ̀ náà. ""A ti kojú àsìkò kan tí nǹkan lè koko, nígbà tí àwọn gilets jaunes gbé wàhálà de ṣùgbọ́n àwùjọ tí yí padà báyìí loni"" Ó fi kún pé òun ti pinu láàyè ara òun, láti gbé ọ̀rọ̀ náà lọ sì ilé ẹjọ́, òun sì ṣetán láti fi gbogbo ọ̀rọ̀ sọwọ́ àwọn adájọ́."	Orilẹede Faranse	https://www.bbc.com/yoruba/afrika-57442820
'A fẹ́ àyípadà sí ọjọ́ orí tí ọmọdé lè bẹ̀rẹ̀ ìbálòpọ̀ lábẹ́ òfin sí ọmọ ọdún 16 dípò 18'	"Ní ọdún mẹ́wàá sẹ́yìn, ìjọba kéde òfin tuntun láti mú àdínkù bá ìbálòpọ̀ láàárín àwọn ọmọdé ní orílẹ̀èdè India. Ṣùgbọ́n bí òfin yìí lábẹ́ ohun tí ìjọbaorílẹ̀ èdè náà pè ní ""Protection of Children from Sexual Offences (POCSO) Act"" ṣe fìdí rẹ̀ múlẹ̀ pé ìwà ọ̀daràn ni ìbálòpọ̀ fún ẹni tí kò bà ì tíì pé ọmọ ọdún méjìdínlógún síbẹ̀ níṣe ni ìwà yìí ń pọ̀ si láàárín àwọn ọ̀dọ́. Ní báyìí, ìpè ti ń wáyé ní orílẹ̀èdè India láti ṣe àgbéyẹ̀wò òfin yìí kì wọ́n sì mú àyípadà bá iye ọjọ́ orí tí àwọn ènìyàn ti lè bẹ̀rẹ̀ sí ní ìbálòpọ̀ láì tako òfin ìjọba. Bákan náà ni àwọn ènìyàn ń fẹ́ kí ìjọba yí òfin náà padà nípa pé wọ́n kò ní ka ọ̀dọ́ tí ọjọ́ orí rẹ̀ kò bá ì tíì pé ọmọ ọdún méjìdínlógún tó fi ní ìbálòpọ̀ gẹ́gẹ́ bí ọ̀daràn. Ṣaájú àkókò yìí, ìròyìn ní ọ̀pọ̀ àwọn ọ̀dọ́mọbìnrin tí àwọn òbí wọn bá lọ fẹjọ́ sùn ní àgọ́ ọlọ́pàá pé wọ́n fi ipá bá lò pọ̀  ni wọ́n máa ń jiyàn rẹ̀ wípé àwọn gbà láti ṣe bẹ́ẹ̀ ni kìí ṣe wí wọ́n fi ipá bá àwọn lò pọ̀. Ìdí nìyí tí ìjọba fi gbé òfin POCSO kalẹ̀ nítorí bí ìbálòpọ̀ láàrín àwọn ọ̀dọ́ tí ọjọ́ orí wọn kò ì tíì pé ọdún méjìdínlógún ṣe di tọ́rọ́ fọ́nká sílé. Ìwádìí ìjọba India lọ́dún 2007 fìdí rẹ̀ múlẹ̀ pé ìdá mẹ́tàléláàdọ́ta nínú ọgọ́rùn-ún àwọn ọ̀dọ́ yìí ló ti kojú ìwà ipá nídìí ìbálòpọ̀. Bẹ́ẹ̀ náà ni òfin yìí sún ọjọ́ orí tí àwọn ènìyàn ti lè ní ìbálòpọ̀ sí ọdún méjìdínlógún láti ọdún mẹ́rìndínlógún. Àmọ́ bí ó tilẹ̀ jẹ́ pé èèwọ̀ ni láti ní ìbálòpọ̀ ṣáájú ìgbéyàwó ní India síbẹ̀ ọ̀pọ̀ àwọn ọ̀dọ́ ní orílẹ̀èdè náà ló ń ní ìbálòpọ̀ ní èwe. Gẹ́gẹ́ bí ìwádìí National Family Health Survey (NFHS-5) ṣe sọ, ọ̀pọ̀lọpọ̀ àwọn obìnrin ló ní àwọn ti ń ní ìbálòpọ̀ kí àwọn tó pé ọmọ ọdún méjìdínlógún, tí àwọn mìíràn sì ní kí àwọn tó pé ọdún mẹ́ẹ̀dógún ni àwọn tí ń ní ìbálòpọ̀. Ìdí nìyí tí àwọn ènìyàn fi ń bèèrè pé kí ìjọba yí òfin padà sí sísọ ọjọ́ orí tí ènìyàn ti lè bẹ̀rẹ̀ sí ní ìbálòpọ̀ di ọdún mẹ́rìndínlógún dípò ọdún méjìdínlógún tó wà báyìí. Àwọn tó ń jà fún ẹ̀tọ́ ọmọdé ní àwọn òbí ń lo òfin láti fi dárí àwọn ọmọbìnrin bó ṣe wù wọ́n dípò kí wọ́n gbà wọ́n láyè láti ní ọ̀rẹ́kùnrin. Àjọ yìí ní sísọ ìbálòpọ̀ tó wá láti ọkàn ènìyàn méjì di ìwà ọ̀daràn ń bá ọ̀pọ̀lọpọ̀ nǹkan jẹ́ síi ni. Swagata Raha tó jẹ́ olórí àwọn aṣèwádìí Enfold ní òfin yìí kò bá ohun tó ń ṣẹlẹ̀ lójú ayé mú rárá."	Ibalopọ takọ-tabo	https://www.bbc.com/yoruba/articles/cq57xe27rkvo
Ṣé lóòtọ́ ni Iyabo Ojo ti di ìyàwó Igbo? Ẹ gbọ́ ọ̀rọ̀ tí òun fúnrarẹ̀ wú jáde	Gbajugbaja oṣerebinrin, Iyabo Ojo ti kede pe oun ti ni ololufẹ tuntun, to n mu inu oun dun, mu ayọ oun kun. Ọjọ diẹ sẹyin ni Iyabo kọkọ kede iroyin ayọ naa fun awọn ololufẹ lori ayelujara Instagram rẹ̀. Ninu fidio kan to fi sita, lo ti dupẹ lọwọ ọkunrin ọhun pe o ṣeun to nifẹ oun pupọ, to si tun n mu ki inu oun dun, ki ara oun ya gaga. O ni “o ga o! Ọmọbinrin ẹya Yoruba yii ti pada fi ọkan rẹ fun ọkunrin ẹya Igbo.” Lati asiko naa ni awọn ololufẹ arẹwa oṣerebinrin naa ti n ki i ku oriire. O ṣeeṣe ki ọpọlọpọ o ma gbagbọ pe iya ọlọmọ meji ọhun ti igbeyawo rẹ akọkọ forsiṣanpọn, tun ti ni ololufẹ mii. Amọ nigba to tun di ọjọ Aje, ọjọ kọkanlelogun, oṣu Kọkanla, ni Iyabo Ojo tun fi ọgbọn kede pe oun ti ni ololufẹ tuntun. Ninu fidio iranti kan to fi sita lati ṣaami ọdun keji ti iya rẹ kú, ni Iyabo ti sọ pe o wu oun ko jẹ pe iya oun wa laye lati ri i pe ọmọ rẹ tun ti pada yo ifẹ lẹyin ọpọlọpọ ọdun. “O wu mi ko jẹ pe ẹ ṣi wa nibi, lati ri i pe ọmọ yin obinrin tun ti yo ifẹ lẹyin ọpọlọpọ ọdun. “Mo mọ pe nkan ti ẹ ma a sọ ni pe ṣebi mo sọ fun ọ pe o ṣi ma a ri ọkunrin ti wa a nifẹ.” Iyabo ṣalaye pe nkan pataki julọ ti iya oun n fẹ fun oun ni lati pada ni ololufẹ. Ipinya ti wa ninu igbeyawo iyawo Iyabọ Ojo lati ọjọ pipẹ, to si jẹ pe oun lo n da awọn ọmọ mejeeji naa tọ ni Naijiria. Ọpọlọpọ igba ni oṣerebinrin naa ti sọ ni gbangba pe oun ko ju bi ọmọ ọdun mọkanlelogun nigba ti oun ṣe igbeyawo akọkọ. Ṣugbọn igbeyawo naa ko pẹ pupọ ti oun ati ọkọ rẹ fi tuka ni ọdun 2001, lẹyin ti wọn bi ọmọ meji. Oṣerebinrin naa sọ pe ọpọlọpọ nkan ni oun farada ninu igbeyawo naa ko to o di pe oun pinnu lati kuro nigba ti o kọja agbara. Ni awọn asiko kan sẹyin, ni iroyin si ti jade pe o n fẹ awọn ọkunrin kan. Ni ọdun 2021, iroyin jade pe Iyabo n fẹ Sẹnetọ nigba kan ri lati ipinlẹ Kogi, Dino Melaye. Aṣiri ọrọ naa lu sita nigba ti ọrẹ timọtimọ rẹ nigba kan, Omo Brish, fi fọnran ohun kan sita lasiko ti aarin wọn daru. Ninu fọnran naa ni iroyin sọ pe Iyabo ti n sọ fun Dino pe ko dẹ́kun lati ma a parọ ni gbangba pe awọn ko fẹ ara wọn. Bakan naa lo tun kilọ fun Melaye ninu fnran naa pe oun yoo ṣẹ epe fun ti ko ba jawọ lati ma a fẹ akẹẹgbẹ oun, Biodun Okeowo. Ṣaaju ni iroyin kọkọ jade ni ọdun 2020 pe Melaye ati Iyabo ti mu ọjọ igbeyawo wọn. Bo tilẹ jẹ pe oṣerebinrin naa ko tii fi aworan ọkunrin tuntun to jẹ ololufẹ rẹ sita, tabi orukọ rẹ, awọn ololufẹ rẹ ti n ki i ku oriire.	Nollywood	https://www.bbc.com/yoruba/articles/cldnzwlw6q5o
Lassa Fever, Corona Virus: Ṣé lílo ìbòjú tàbí ìbòmú lèé dènà kíkó àjàkálẹ̀ àrùn?	"Nkan to wọpọ tẹẹ maa n saba ri nigba ti ajakalẹ arun kan ba bẹ silẹ ni ki awọn eniyan maa lo iboju tabi ibomu ko da titi fi kan awọn oniṣẹ ilera. Wọn maa n lo o lati da abo bo ara wn dena kiko arun lawọn orilede gbajugbaja kaakiri agbaye paapaa ni bayii orilẹede China ti iṣẹlẹ arun Corona Virus ṣẹṣẹ bẹ silẹ bayii. Ẹwẹ, awọn dokita onimọ nipa atanka arun ṣi n woye boya yoo wulo lati dena ajakalẹ arun naa to n gba ara afẹfẹ ran mọ awọn eeyan. Bakan naa, arun iba Lassa to tun ti ṣẹyọ ni awọn ipinlẹ orilẹede Naijiria ti mu ki ọpọlọpọ oniṣegun oyinbo to n tọ ju awọn to ko arun naa atawọn to ba maa fi ara kan wọn maa bo oju ati ara wọn. Ṣugbọn awọn iwadii kan ti fi han pe awọn iboju yii lee ṣeranwo lati dẹkun riran ka rẹ lati ọwọ si ẹnu. Igba akọkọ ti awọn ile iwosan bẹrẹ si ni lo ibomu ni bii ipari ọọrundunrun kejidinlogun ṣugbọn wọn ko tii gbe e de itagbangba tawọn eeyan le maa lo afi igba ti ajakalẹa arun ti wọn pe ni Spanish flu bẹ jade lọdun 1919 eyi to pa eeyan to le ni aadọta miliọnu. Dokita David Carrington ti fasiti St. George niluu London sọ fun BBC pe awọn iboju eyi ti wọn n ko fun awọn araalu ko lagbara to lati da abo bo wọn lọwọ awọn arun to n ba afẹfẹ kiri eyi si ni ọna ti ọpọ arun n gba tan kalẹ tori ko si ohunkohun to n da abo bo oju wọn. Ṣugbọn awọn iboju naa le ṣi le mu adinku ba  kiko arun lara ni to sin tabi wukọ o si lee da abo bo kiko arun naa lati ọwọ de ẹnu. Iwadii kan ni ọdun 2016 ni New South Wales sọ pe awọn eeyan maa n fọwọ kan oju wọn ni igba mẹtalelogun laarin wakati kan. Dokita Connor Bamford ti Wellcome-Wolfson Institute for Experimental Medicine ni fasiti Queens ni Belfast sọ pe iṣe imọtoto bo ti wu o kere mọ n ṣiṣẹ takun takun. O ni fun apẹrẹ ""fifi ọwọ rẹ bo ẹnu ti o ba n sin, fifọ ọwọ rẹ ki o si ma ki ọwọ rẹ b ẹnu ki o to fọ wọn lee ṣeranwọ lati dena kiko arun. O fi kun un wi pe bi o ko ba fẹ ko arun ti wọn n pe ni ""flu"": Dokita mii ni England, Jake Dunning sọ pe iwoye kan tilẹ wa pe lilo inoju lee wulo ṣugbọn aridaju pe o n ṣiṣẹ to peye nita bi kii ba ṣe ile iwosan  ko si. O ni eeyan gbudọ lo iboju ni ilana to tọ, eeyan gbudọ maa parọ rẹ loorekoore ati bẹẹ bẹẹ lọ Ẹwẹ ki eeyan gbajumọ imọtoto ara ẹni ṣe pataki gẹgẹ bi Dokita Dunning ṣe sọ ọ. Lori awọn ipinlẹ Naijiria ti iba Lassa ti kọlu lẹnu ọjọ perete to pada de yii: Ileeṣẹ eto ilera ipinlẹ Enugu ti sọ pe aisan iba Lassa ti gba ẹmi eniyan kan ni ileewosan ikọṣẹ iṣegun oyinbo to wa nibẹ. Gẹgẹ bi iwe iroyin Punch ṣe jabọ, Akọwe agba nileeṣẹ eto ilera naa sọ pe ẹni ti aisan naa pa jẹ iya agba ẹni ọdun marundinlọgọrin ti wọn gbe wa si ileewosan naa ni bi ọjọ mẹwaa sẹyin, pẹlu awọn apẹẹrẹ to jọ ti aisan iba. Ṣugbọn l'ọjọ Aje ni wọn lo bẹrẹ si ni pọ ẹjẹ l'ẹnu, eyi to mu ki wọn fura pe o ṣeesẹ ko jẹ iba Lassa. Ayẹwo ti wọn ṣe ni ibudo ayẹwo ilera to wa ni Abakaliki ipinlẹ Ebonyi fi han pe aisan iba Lassa ni iya agba naa ni. Ọjọru ni iya ọhun si jade laye. Ọjọ Iṣẹgun ni iroyin kọkọ jade pe aisan naa pa eniyan mẹrin ni ipinlẹ Kano, ati pe o ti n ba wọn finra ni ipinlẹ Ondo naa bayii lakata ilẹ Yoruba."	Iba ọrẹrẹ	https://www.bbc.com/yoruba/awon-iroyin-miran-51218484
Queen Elizabeth II: Wo ìkéde tí olú iléeṣẹ́ ìjọba Gẹ̀ẹ́sì gbé síta nípa kíkẹ́dùn ikú Ọbabìrin Elizabeth II ní Nàìjíríà	Olu ileeṣẹ ijọba ilẹ Gẹẹsi to wa ni Naijiria ti sọ pe awọn ọmọ Naijiria yoo lanfaani lati wa buwọlu iwe ikẹdun iku Ọbabinrin Elizabeth Loju opo wọn ni Twitter ni ikede yi wa ti wọn si sọ pe iwe ikẹdun yi yoo wa ni ṣiṣi bẹrẹ lati oni, ọjọ Aje titi di ọjọ Ẹti ni Abuja. Laarin ago mọkanla si aago mẹta ọsan ojojumọ lanfaani yoo wa lati buwọlu iwe yi fawọn to ba fẹ kọ ọrọ ikẹdun iku Ọbabinrin Elizabeth. Yatọ si iwe ojukoroju to wa ni Abuja yi, oju opo idile ọlọba ilẹ Gẹẹsi,@RoyalFamily,naa sọ pe awọn ti ṣi iwe ikẹdun yii soju opo ayelujara. Bẹẹ naa ni olu ileeṣẹ ilẹ Gẹẹsi ni Naijiria ti kọkọ kede pe awọn yoo so asia ileeṣẹ wọn soke lati fi ṣe ami ikede ibọsipo Ọba tuntun King Charles III. Amọ, asia yi yoo walẹ si aarin pada laago mẹjọ owurọ lọjọ keji ti wọn ba sinku Ọbabinrin Elizabeth tan. Saaju asiko yi ijọba Naijiria naa ti gbe ikede jade nipa iku Ọbabinrin ati idaro lorileede naa. Ijọba apapọ orilẹede Naijiria labẹ iṣejọba Aarẹ Muhammadu Buhari ti ba ilẹ̀ Geesi ati gbogbo agbaye kedun iku Obabinrin keji.Àwọn ààrẹ Áfíríkà kí Ọbabìnrin Elizabeth pé ó dìgbóṣe Aare Buhari ti kede pe ki wọn sọ asia kaakiri lorilẹede Naijiria ati gbogbo awọn ileeṣẹ Ijọba to wa ni ilẹ okeere silẹ de idaji ni Ọjọ Aiku ati Ọjọ Aje lati bu ọla fun Ọbabinrin Elizabeth keji to papoda ni  Ojobo ọsẹ to kọja. Ninu ọrọ ti ileeṣẹ Ijọba to n risi ọrọ ilẹ okeere ni orilẹede Naijiria gbe jade, wọn sapejuwe Ọbabinrin Elizabeth gẹgẹ bi ẹni to ṣe isẹ takuntakun nigba to tukọ gẹgẹ bi Olori ilẹ Geesi ati ti ajọ isokan Commonwealth, eyi to mu ki alaafia jọba laarin awọn orilẹede agbaye. Ninu ọrọ ibanikedun rẹ̀, Ijọba Naijiria so pe Ilẹ Gẹẹsi ati Naijiria gbadun ibasepo to dan mọran labe Ijọba Obabinrin. Naijiria jẹ orileede to tobi ju lara awọn orilẹede to wa labe iṣakoso ilẹ Gẹ̀ẹ́sì ni Afrika titi to fi gba ominira lọdun 1960.	Ilu ọba	https://www.bbc.com/yoruba/agbaye-62868802
Ọwọ tí tẹ mẹ́rin lára àwọn jàǹdùkú to ṣé ìkọlù sí ọkọ̀ ipolongo Adelabu ní ìpínlẹ̀ Oyo	"Awọn igbinmọ to n ṣe agbatẹru ipolongo ibo fun oludije sipo gomina labẹ aisiya ẹgbẹ oṣelu Accord Party, Adebayo Adelabu ni agbegbe ijọba ibilẹ Atisbo ni ipinlẹ Oyo, ni ọwọ ileeṣẹ ọlọpaa tẹ meji lara awọn afurasi ọhun kete ti wọn ṣe ikọlu naa. Saaju ọsẹ yii, ni Oludije ọhun ke sita pe awọn ẹgbẹ oṣelu alatako yoku n gbero lati ṣe ikọlu si awọn oludije labẹ asia ẹgbẹ oṣelu Accord Party ni Ipinlẹ Oyo. Nigba ti o ba ileeṣẹ BBC News Yoruba sọrọ, ọkan lara awọn amugbalẹgbẹ Adelabu, Comrade Femi Awogboro, ni ohun iyalẹnu lo jẹ fun oun bii awọn oloṣelu ati awọn akẹgbẹ to ni erongba lati di gomina ṣe nifẹ lati bẹrẹ ogun ni Ipinlẹ Oyo. ""Ni Satide tí a lọ ṣe ipade pẹlu awọn eeyan wa, tí tọmọde àti Ọba si tẹwọ gba wa pẹlu adura, bíi a ṣe setan pẹlu awọn eeyan ni bi ipade naa ni awọn janduku yìí jade ti wọn si lẹ okuta mọ ọkọ wa.'' ""Ọwọ tẹ mẹrin lara awọn janduku ọhun tí wọn si jẹwọ fun wa pe ẹgbẹ oṣelu APC lo ran awọn.'' ""Nigba ti a bí wọn pe kini ìdí tí wọn fi ṣe ikọlu, wọn ni nítorí pe ariwo ẹgbẹ oṣelu Accord lo gbalẹ, ti awọn ba si ṣe ikolu si wa, ariwo naa yoo walẹ."" Nibi ikọlu naa, meji lara ọkọ Adelabu ni wọn bajẹ àti ọkọ ipolongo ibo marun-un, pẹlu ọkọ ayọkẹlẹ gbajugbaja oṣere tiata, Taiwo Soji, tí ọpọ mọ si 'Ose Ose Ọmọ Banke'."	Adebayo Adelabu	https://www.bbc.com/yoruba/articles/c89jxn9n9yro
Wọ́n jí èmi àti ‘manager’mi gbé, wọ́n gba €2,000 lọ́wọ́ wa – Portable	Gbajugbaja olorin takasufe, Habeeb Okikiola, ti ọpọ awọn ololufẹ rẹ mọ si Portable ti ṣalaye ohun ti oju rẹ lasiko to lọ ṣere lorilẹ-ede Italy. Ṣaaju ni Portable ti kọkọ n ṣere kaakiri ilẹ Yuroopu, ko to ko si wahala ọhun ni Italy. Gẹgẹ bii ohun to sọ loju opo Instagram rẹ, awọn to ṣagbatẹru ere naa ko tete gbe oun lọ sile itura. O ni bẹẹ naa lo gba wọn ni ọpọ akoko, ki wọn to gbe oun kuro ni papakọ ofurufu. Portable fi kun pe awọn eeyan ọhun ko tun le san owo ọkọ ti oun wọ lọ si gbagede ere naa gan. O ni “Ọjọ Abamẹta, ọjọ kọkandinlọgbọn, oṣu Kẹwaa ni mo balẹ si papakọ ofurufu Venice, ni Marco Polo, ni Italy lati ni Germany pẹlu awọn eeyan mi.” “O le ni wakati meji abọ ki awọn ‘promoter’ to wa gbe mi kuro nibẹ, koda, wọn ko san owo ọkọ ti a wọ.” Portable sọ siwaju si pe nigba ti wọn yoo fi de gbagede ere laarọ ọjọ keji, oun ṣakiyesi pe ija ti bẹ silẹ nibẹ. O ni awọn kan ti n yinbọn nibẹ, bẹẹ si ni wọn ti gun awọn kan lọbẹ. O ni “Wọn fẹ ja mi lole ni Italy lana, Ọlọrun lo ko mi yọ.” “Wọn ko fun wa nile itura to jọju, ile itura ti wọn tun fun wa gan jinna rere si gbagede to yẹ ki a ti ṣere, nigba ti wọn tun  gbe wa lọ, wọn tun ṣina.” “Wọn ni ki a wa ṣere nibi ti wọn ti n yinbọn, mo si sọ fun wọn pe mi o ṣere nibi ti wọn ti n yinbọn, ibi ti wọn ti n na owo, ni mo ti fẹ ṣere.” Portable ṣalaye pe ibi ti wọn ti n gbiyanju lati wa ọna lọ sibi gbagede ere naa, lawọn janduku kan ti da awọn lọna. Koda o ni wọn tun gba ẹgbẹrun meji pọun lọwọ awọn, ki wọn to tu wọn silẹ. Lẹyin naa lo bu ẹnu atẹ lu awọn to n ṣagbatẹru orin ni Italy pe wọn ko tii mọ iṣẹ naa daadaa. O pari ọrọ rẹ pe oun ko ni da owo ti wọn san fun oun lati ṣere naa pada laelae.	Orin	https://www.bbc.com/yoruba/articles/c0w5x6rvkn1o
Coronavirus update: A kò ní gba owó lọ́wọ́ ará ìlú fún ohun eèlò àyẹ̀wò Covid-19 tí a ṣẹ̀sẹ̀ ṣe - NIMR	"Ileeṣẹ to n ṣe iwadii nipe eto ilera ni Naijiria, Nigerian Institute of Medical Research, NIMR, ti kede pe ọfẹ ni ohun eelo ti wọn ṣẹṣẹ ṣe, eyii to lagbara lati ṣayẹwo arun Covid-19 pẹlu esi rẹ laarin ogoji iṣẹju. Ọkan lara awọn oṣiṣẹ ileeṣẹ naa to ba BBC Yoruba sọrọ, Dokita Iwalokun Bamidele lo ṣi aṣọ loju ọrọ naa. O ni iṣẹ takun takun ti awọn oṣiṣẹ ileeṣẹ naa ṣe lo jẹ ko ṣeeṣe lati ṣagbekalẹ irinṣẹ ọhun ti wọn pe orukọ rẹ ni ""SARS-COV-2."" Bo tilẹ jẹ pe Iwalokun ni oun ko tii le sọ igba ti awọn ọmọ Naijiria yoo ni anfani lati bẹrẹ si n lo ẹrọ ọhun fun ayẹwo, o ni iṣẹ n lọ lọwọ lati pari gbogbog eto to ni ṣe pẹlu lilo rẹ. Nipa bi awọn eeyan yoo ẹ maa lo erọ naa, o ni yoo wa ni awọn ile iwosan ijọba ti awọn to ba fẹ ṣe ayẹwo yo maa lọ sibẹ fun ayẹwo wọn. Ni ti pe awọn eeyan yoo san owo ayẹwo ọhun,  Iwalokun sọ pe ko si ohun to jọ bẹẹ. O ni ""Mi o lero pe awọn eeyan yoo san owo kankan lati lo ẹrọ na fun ayẹwo arun Covid-19 rara, nitori ara anfani ijọba fun awọn eeyan niyẹn."" Ẹwẹ, alaga ẹgbẹ awọn dokita ni Naijiria, NMA, Ọjọgbọn Innocent Ujah ki awọn oṣiṣẹ ileeṣẹ NIMR ku iṣẹ takun takun fun igbiyanju wọn lati ṣagbekalẹ ẹrọ ọhun. Ujah, to ti fi igba kan jẹ oludari ileeṣẹ naa sọ pe ko rọrun lati gbe iru ẹro ayẹwo bẹ jade ni Naijiria lai si atilẹyin owo iranwọ lati ọdọ ijọba. O ni ""Mo ki adari ileeṣẹ naa fun igbiyanju rẹ lati gbe ẹrọ naa jade, paapaa lasiko yii ti ijọba ko fi bẹẹ gbe owo kalẹ fun iwadii imọ ijinlẹ, bẹẹ ko le e si idagbasoke laisi iwadii ijinlẹ to peye."" Ọjọgbọn naa pari ọrọ rẹ pe ""Oju ti awa ẹgbẹ awọn dokita fi wo agbekalẹ ẹrọ yii ni pe o jẹ ohun to dara pupọ, inu wa dun, o si tun jẹ ohun iwuri, nitori naa, a ki NIMR ku oriire."" Lẹyin naa lo rọ ijọba apapọ lati maa ṣatilẹyin fun iwadii imọ ijinlẹ ni Naijiria nipa pipese owo fun awọn ileeṣẹ to n ṣe iwadii."	Imọ-jinlẹ Sayẹnsi	https://www.bbc.com/yoruba/afrika-54358097
Olóṣèlú bẹ̀rẹ̀ àpárá tórí ọ̀pọ̀ olùwọ́de lẹ́yìn Peter Obi	"Agbẹnusọ fun ikọ ipolongo idibo fun Atiku Abubakar, tii se oludije fun ipo aarẹ lẹgbẹ osẹlu PDP, Daniel Bwala ti fi ero rẹ lede lori iwọde to waye ni awọn olu ilu kaakiri orilẹede Naijiria fun oludije lẹgbẹ oṣelu Labour Party, Peter Obi. Ninu ọrọ to fi si oju opo Twitter rẹ, Bwala ni iwọde to waye ni awọn ilu naa, paapaa ni ilu Kaduna fihan pe ina ẹgbẹ oṣelu APC n jo ajorẹyin ni. Awọn alatilẹyin Obi ti wọn n pe ni Obidient ni wọn ṣe iwọde oni miliọnu kan eeyan kaakiri awọn olu ilu ni Naijiria lati ṣe ayajọ ọjọ ominira Naijiria ni Ọjọ Kini, Osu Kẹwaa, ọdun 2022. Amọ Bwala lasiko to n sọrọ nipa bi awọn ero naa ṣe pọ to ni Atiku lo jẹ ki Obi di ilu mọọka, eleyii ti o ni o ṣafihan pe APC ti n fidi rẹmi. Bwala ni ""Eleyii kii se ẹgbẹ oselu PDP, Labour ni o, ti awọn eniyan si n wọ tẹle wọn bayii.’’ Eyi fihan pe adari nla ni Atiku Abubakar nitori o gbagbọ ninu ẹya Igbo, ti o si jẹ ki Obi di ilu mọọka. Bakan naa ni Bwala fihan pe Atiku ti fidi rẹ mulẹ pe lẹyin oun, ẹya Igbo ni yoo di ipo aarẹ mu ni Naijiria. Bakan naa lo fikun un pe o da oun loju pe Obi ti gba iṣakoso iha Guusu orilẹede Naijiria, ti APC nipinlẹ Eko ko si lagbara to bi wọn ṣe ro. Amọ ninu ọrọ rẹ, Reno Omokri ti ni Obi ko le wọle gẹgẹ bi aarẹ ni ọdun 2023, awọn eniyan kan n tẹle lasan ni. Omokri fi ero rẹ yii lede loju opo Twitter rẹ lasiko to n sọrọ nipa iwọde ‘’Obidient’’ ọhun. O ni Obi gan an ni yoo ran Tinubu lọwọ lati ri pe o bori ninu idibo sipo aarẹ ni ọdun 2023. Reno Omokri ni aarin Atiku ati Tinubu ni ijakadi fun ipo aarẹ ọdun 2023 wa. O ni ẹbun keresimesi to wa saaju ọdun ọhun ni Obi jẹ fun Tinubu nitori awọn eniyan yoo dibo fun lọgọọrọ. Amọ o gboriyin fun Obi to ko ẹgbẹgbẹrun awọn eniyan jọ, ti wọn si tu yaya jade lati ṣe atilẹyin fun"	Idibo gbogboogbo 2019 lorilẹede Naijiria	https://www.bbc.com/yoruba/articles/c0dwd92wyrmo
Argentina Transport Minister: Ọkọ̀ Mínísítà tàkìtì nínú ìjàmbá ọkọ̀ tó wáyé lásìkò ìjì líle	Iku omi lo n pomuwẹ,iku ogun lo n pa akikanju, iku oge si ni Yoruba ni a maa pa arẹwa. Ni orileede Argentina iku to fẹ jọmọ awọn eyi taa sọ ṣaaju yi ṣebẹ pa Minisita feto irina,Mario Meoni, ti o padanu ẹmi rẹ ninu ijamba oju popo. Iroyin to tẹwa lọwọ sọ pe o kagbako iku ninu ijamba ọkọ lọjọ Ẹti lẹyin abẹwo si ilu Rosario. Gẹgẹ baa ṣe gbọ, lasiko iji lile kan ni ọkọ rẹ takiti ti o si ṣokunfa iku rẹ. Atẹjade lati ileeṣẹ iroyin aarẹ nilẹ naa ni oun nikan lo wa ninu ọkọ nigba ti iṣẹlẹ yi waye. Koda a gbọ pe o ṣẹṣẹ fi ọrọ si oju opo Twitter rẹ pe oun ṣabẹwo  pẹlu  aarẹ Alberto Fernandez si agbegbe Santa Fe. Lasiko abẹwo yi, o ni awọn buwọlu iwe adehun lori ibudokọ ẹru ọkọ oju omi, reluwee ati awọn ohun amayedẹrun miran. Iroyin iku rẹ ti mu ki awọn alabaṣiṣẹpọ rẹ maa kẹdun iku rẹ ti ọpọ si ṣapejuwe rẹ gẹgẹ bi eeyan daa. Ọ 1965 ni wọn bi nilu Ascencion nibi towa pada ti jẹ oye Mayor laarin ọdun 2003 si 2015. O fi iyawo ati ọmọ meji saye lọ.	Orilẹede Argentina	https://www.bbc.com/yoruba/afrika-56872548
Adedoyin ló ní kí ń sọ fún ọlọ́pàá pé Timothy Adegoke kò sun sílé ìtura Hilton - Ẹlẹ́rìí	"Igbẹjọ tun tẹsiwaju lọjọ Ẹti nile ẹjọ giga ipinlẹ Osun, to wa nilu Osogbo lati tanna wadi iku to pa Timothy Adegoke. Lasiko igbẹjọ naa si ni ikọ olujẹjọ ti ko awọn afurasi jade lati wa sọ tẹnu wọn lori ohun ti wọn mọ nipa isẹlẹ ọhun. Nibi igbẹjọ naa si ni afurasi kan to jẹ oṣiṣẹ ile itura naa, arabinrin Adedeji Adesola ti tu kẹkẹ ọrọ silẹ nipa ohun to mọ lori iku Timothy Adegoke. Adesola ni oludasilẹ ile itura naa, Ọmọọba Rahmon Adedoyin lo sọ fun oun nipa idahun ti oun yoo fun awọn ọlọpaa to wa se iwadii Timothy to di awati. Obinrin naa, tii se osisẹ nile itura Hilton Hotels nilu Ile Ife, to jẹ ti Adedoyin fikun pe oludasilẹ ile itura naa lo sọ fun oun pe ki oun sọ fawọn ọlọpaa pe Timothy Adegoke ko wa si ile itura naa lọjọ to de si ibẹ. Nigba to n dahun si ibeere lọwọ awọn agbẹjọro, Adesola sọ fun adajọ pe Rahmon Adedoyin ati ọmọ rẹ Roheem, lo kọ oun ni ọrọ ti oun yoo sọ naa. O ni awọn mejeeji lo pe oun wa si ilegbe wọn, ti wọn si sọ pe ki oun sọ fun awọn ọlọpaa pe Timothy Adegoke ko de si ile itura naa rara ati rara. Osisẹ-binrin naa ni Roheem Adedoyin tun fun oun ni iwe miran dipo eyi to wa nilẹ tẹlẹ, ti orukọ Timothy Adegoke wa. O ni iwe akọsilẹ tuntun to fun oun naa lo ni ki oun fi orukọ ẹlomiran rọpo orukọ Timothy, ki oun si fun awọn ọlọpaa ti wọn ba ti beere iwe akọsilẹ orukọ awọn alejo to sun sile itura naa. Wayi o, ile ẹjọ giga naa ti sun igbẹjọ iwadi iku to pa Timothy Adegoke siwaju di ọdun to n bọ. Adajọ Adepele Ojo to n gbọ ẹjọ ọhun lo kede bẹẹ lẹyin ti awọn agbẹjọro Olupejọ ati Olujẹjọ bere ibeere lọwọ awọn ẹlẹrii to yọju si ileẹjọ lọjọ Ẹti Adajọ Ojo ni igbẹjọ naa yoo tẹsiwaju lọjọ keji oṣu keji, ọdun 2023. Àwọn agbẹjọ́rò tahùn síra wọn níbi ìgbẹ́jọ́ ikú Timothy Adegoke: Saaju la ti mu iroyin wa fun yin nipa igbẹjọ iku Timothy Adegoke to waye ni Ọjọbọ. Nibi igbẹjọ to waye naa ni ọkan lara awọn afurasi ti sọ pe oun ko jẹbi awọn ẹsun ti wọn fi kan oun. Kazeem Oyetunde si lo jẹ ọkan lara oṣiṣẹ ile itura Hilton mẹta ti wọn fi ẹsun kan pe o gbe oku Adegoke lọ sinu igbo. Afurasi naa ni oun ko mọ nipa bi foonu, laptop ati awọn ẹru Timothy Adegoke ṣe di awati, tabi mọ ibi ti wọn wa. Bakan naa nibi igbẹjọ naa, ni awọn agbẹjọro tun ti tahun si ara wọn, lori boya agbẹjọro ẹbi oloogbe, Femi Falana (SAN) ni iwe aṣẹ lati ṣoju ijọba ninu ẹjọ naa. Ariyanjiyan yii lo kọkọ waye nibi igbẹjọ laarin Falana ati agbẹjọro fun awọn olujẹjọ. Ninu alaye to ṣe fun ile ẹjọ, Amofin Femi Falana sọ pe oun ni aṣẹ lati se ẹjọ naa. O fikun pe oun yoo mu iwe ti o fún ni aṣẹ wa ni ọjọ ti wọn ba tun sun igbẹjọ si. Bẹẹ ba gbagbe, oṣu Kẹrin, ọdun 2022, ni ijọba ipinlẹ Osun kede pe oun ti fun Femi Falana ni iwe aṣẹ lati ṣoju idile oloogbe ninu igbẹjọ. Ẹlẹri miran ti o yẹ ki wọn pe, ni ọkan lára àwọn agbẹjọro, ṣugbọn ti ko de si ile ẹjọ titi igbẹjọ fi pari nitori pe oun n rinrinajo bọ lati ipinlẹ Eko. Onidajọ Adepele Ojo si ti sun igbẹjọ si ọjọ kẹrindinlogun, oṣu Kejila, ọdun 2022. Yatọ si ọga ọlọpaa, nibi igbẹjọ naa, afurasi kan to jẹ oṣiṣẹ ile itura naa, arabinrin Adedeji Adesola tu kẹkẹ ọrọ lori bi oludasilẹ ile itura naa ṣe ni koun sọ fawọn ọlọpaa pe Timothy Adegoke ko wa si ile itura naa lọjọ to de si ibẹ. Adesola sọ fun adajọ pe Dokita Rahmon Adedoyin ati ọmọ rẹ Roheem pe oun wa si ile igbe wọn ti wọn si sọ pe koun sọ fun awọn ọlọpaa pe Timothy Adegoke ko de si ile itura naa rara ati rara. ""Emi pẹlu Roheem Adedoyin ni a jọ wọle lati lọ ba Dokita Rahmon Adedoyin ninu ile wọn. Nibẹ ni Dokita ti sọ pe ṣe mo le sọ fún àwọn ọlọ́pàá pe oloogbe Timothy Adegoke ko sun Ile itura Hilton Hotel Honour ni ọjọ taa n wi yi.'' ""Wọn bere boya mo gba owo sinu akanti banki UBA mi, mọ dẹ ni bẹẹni. Wọn ni ṣe mo le sọ fún àwọn ọlọ́pàá pe oloogbe Timothy Adegoke kò sun ilé ìtura naa ati pe mi o gbọdọ darukọ awọn alakoso ile ìtura Hilton Hotel Honour fun awọn ọlọpaa."" O tẹsiwaju pe ""Dokita Rahmon Adedoyin ni awọn o ba fi owo sinu banki mi sugbọn awọn ọlọ́pàá yoo mọ. Wọn ni ki emi àti agbẹjọ́rò wọn lọ ba awọn ọlọpaa nile itura wọn iyẹn Hilton Hotel Honour."" Awọn afurasi olujẹjọ ti ẹsun naa kan ni ẹni to ni ile itura Hilton to wa nilu Ile Ife ti Timothy Adegoke ku si, iyẹn Ọmọọba Rahman Adedoyin, tii se ẹni ọdun mẹrinlelọgọta. Awọn miran ni arabinrin Adedeji Adesola, ẹni ọdun mẹtalelogun, Magdalene Chiefuna, ẹni ọdun mẹrinlelogun ati Adeniyi Aderogba, ẹni ọdun mẹtadinlogoji. Awọn yoku ni Oluwale Lawrence, ẹni ọdun mẹtadinlogoji ati Oyetunde Kazeem, ẹni ọdun mejidinlogoji. Adebayo Adekunle tii se ẹni ọdun marundinlogoji naa wa lara awọn afurasi ọhun ati ọmọọba Raheem Adedoyin to ti na papa bora bayii. Ọrọ naa si tun kan Esther Asigoh ti oun naa ti na papa bora ati Quadiri Moshood ti oun naa ti sa lọ pẹlu."	Ipinlẹ Osun	https://www.bbc.com/yoruba/articles/c295k75e76xo
Àwọn afurasí agbébọn dáná sun bàbá ẹni ọdún 90 ní Billiri	Arakunrin kan ti o jẹ ẹni ọdun 90 ni awọn agbebon sọ ina si ile rẹ ti wọn si tun fi ada pa ẹeyan meji miran ni igbati wọn ṣe ikọlu si agbegbe Amtawalam ati Pobawure ni ijọba ibilẹ Billiri ni ipinlẹ Gombe.\n\nNigba ti o n sọrọ lasiko to ṣe abẹwo si awọn ibiti iṣẹlẹ naa ti waye, Gomina Muhammadu Yahaya bu ẹnu atẹ lu ipaniyan ati iparun awọn nkan bii ounjẹ to waye naa. \n\nYahaya  ṣapejuwe awọn ikọlu naa gẹgẹ bi eyi ti ko ba ojumu  ti o le faa rudurudu to si ni ijọba oun ko faramọ. Yahaya ni ohun ti  paṣẹ fun idasile ile-iṣẹ ọlọpa lẹsẹkẹsẹ ni agbegbe naa, to si rọ awọn olugbe ilu ọhun lati kopa ninu didaabo bo ara wọn. Komisana ileeṣẹ ọlọpaa ni ipinle Gombe Oqua Etim, nigba to n ba awọn akọroyin sọrọ ni awọn janduku naa wa lati ba awọn ere oko wọn jẹ ni nitori wọn ko ji ohunkohun. \n\nEtim ni ileeṣẹ ọlọpaa yoo ṣa gbogbo agbara rẹ lati rii wi pe awọn to jẹbi foju ba idajọ ti awọn yoo si ri wi pe  alafia pada si awọn agbegbe ti ikọlu naa ti waye.	Awujọ	https://www.bbc.com/yoruba/articles/cjm34y3kkp4o
Covid-19: ìjọba Nàìjíríà ti gbé nọ́mbà ìwé ìrìnà àwọn arìnrìn àjò ti 100 ti wọ́n fòfin de jáde	Ìgbìmọ̀ amúṣẹ́ṣe ààrẹ lórí Covid-19 (PTF), ìyẹn ìgbìmọ náà wà fún sísọ ìlànà ètò ìjọba láti dẹ́kun ìtànkálẹ̀ ààrùn Covid-19, ti fí nọ́mbà ìwé ìrìnà ènìyàn ẹgbẹ̀rún ti kò tẹ̀lé ìlànà  ìjọba lórí ìrìn àjò síta. Nínú ọ̀rọ̀ rẹ̀ alága PTF lórí Covid-19,  Boss Mustapha ló buwọ́lu ìwé náà tí ó fi gbé nọ́mbà ìwé ìrìnà àwọn ènìyàn náà síta lójú òpó Twitter rẹ. Ó ní àwọn ọgọ́rùn náà ni wọ́n kọ̀ láti tẹ̀lé òfín ìrìn àjò láti ilẹ̀ òkèrè pàápàá jùlọ láti lo oṣẹ̀ kan lẹ́yin ti wọ́n ṣe àyẹwo Covid -19 ki wọ́n tó rìnrìn àjò. Oṣù mẹ́fà gbáko ni wọ̀n kò fi ni le rìnrin ajo, bẹ̀rẹ̀ láti Ọjọ́ Kíní, Oṣù Kíní  sí ọgbọ̀n ọjọ́, Oṣù kẹfà, ọdún 2021, èyí túmọ̀ sí pé, àwọn ènìyàn yìí kò ni lé kúro ni Nàìjíríà ní gbogbo àsìkò yìí Ìgbìmọ̀ PTF fikuN pé àwọn ti fi ọ̀rọ̀ náà tó àwọn ti ọ̀rọ̀ kàn létí, àti pé wọ́n kò ni le fi ìwé ìrìnà náà rin ìrìn àjò lọ sí orílẹ̀-èdè Nàìjíríà. Ìgbìmọ̀ ọ̀hún ti sọ sáájú pé, àwọn yóò dá ṣẹ̀ríà fún àwọn ti kò bá tẹ̀lé àwọn ìlànà Covid-19 àti pé ọwọ́jà ààrùn Covid-19 ẹlẹ́kèejì ni Nàìjíríà ń bá fíra lọ́wọ́. Lọ́wọ́lọ́wọ́, ọ ti lé ni ẹgbẹ̀rún márùndíláádọ́rùn ènìyàn tó ti ni ààrùn náà ni Nàìjíríà gẹ́gẹ́ bi àjọ NCDC ṣe sọ	Irin ajo	https://www.bbc.com/yoruba/55513786
Ó ń rúgbó bọ̀! Ẹ wo ohun tí ẹgbẹ́ ASUU dá lárà níbi ìwọ̀dé Fásitì Ibadan àti ohun tí wọ́n sọ fún ìjọba	Awọn ọmọ ẹgbẹ olukọ Faṣiti (ASUU), ti ile iwe giga ilu Ibadan (UI),  ile ẹkọ Fasiti Ladoke Akintola (LAUTECH) ati Fasiti ti Ilorin ti fi ẹhonu han si ohun ti wọn ṣapejuwe gẹgẹ bi ijiya awọn ọmọ ẹgbẹ  ASUU lati owo ijọba apapọ  ati awọn aṣoju rẹ. A le ranti pe ASUU bẹrẹ iyanṣẹlodi ni ọjọ kẹrinla Oṣu keji ọdun yii  lati jẹ ki Ijọba ṣe amuṣẹ awọn ileri ati adehun ti wọn fọwọ si pẹlu ẹgbẹ olukọ Faṣiti  ni Oṣu kejila ọdun 2020. Nigba ti o n ba awọn oniroyin sọrọ lakoko ifẹhonuhan, Alaga, ASUU ti Faṣiti  Ibadan,  Ayoola Akinwole ṣalaye pe ijọba apapọ ko ṣetan lati bọwọ fun iwe adehun ti o tọwọ bọ. Wọn ni ijọba si fi oju  tẹnbẹlu  ẹgbẹ oṣiṣẹ nipa sisan idaji ọwọ oṣu fun awọn ọmọ ẹgbẹ ASUU losu to kọja. Ayoola ni gẹgẹ bi ẹgbẹ awọn ọjọgbọn, o jẹ ojuṣe  ẹgbẹ olukọ faṣiti (ASUU)  lati daabo bo awọn ile-ẹkọ giga  ati lati ja fun anfani awọn ọmọ ẹgbẹ wọn ati awọn akẹẹko ile-iwe  giga kaakiri orilẹede Naijiria. Remi Adeyemo, aṣoju awọn obi awọn ọmọ to wa ni faṣiti ijọba bẹ ijọba apapọ lati fi ọwọ ti o tọ wẹ awọn ile iwe giga kaakiri orilẹede yii. Remi ni ijọba gbọdọ ṣetan lati na owo si awọn ile iwe giga faṣiti nitori ẹkọ jẹ  ẹtọ fun gbogbo awọn ọdọ orilẹede yii.\n\nAdewole Adeyinka  aarẹ akẹẹko ile-iwe giga faṣiti ilu Ibadan sọ wi pe awọn akẹẹko ṣetan lati pẹlu awọn olukọ fasiti ile iwe giga yan iṣelodi nitori ọpọlọpọ awọn eroja ti wọn fi n kọ awọn ni ile iwe nisisiyii kii ṣe ti igbalode. Adeyinka ni ẹtọ awọn akẹẹko ni awọn olukọ awọn ja fun. O rọ ijọba apapọ lati yọnda owo oṣu awọn olukọ faṣiti ati lati bu ọwọ fun adehun to wa laarin ẹgbẹ olukọ faṣiti ASUU ati ijọba apapọ.	Eto ẹkọ	https://www.bbc.com/yoruba/articles/c723r9p3dv3o
Ọmọ ọdún mẹ́rìndínlógún dèrò àtìmọ́lé lẹ́yìn tó bú gómìnà ìpínlẹ̀ Yobe lórí ayélujára	Wọn ti fi ṣikun ofin mu ọmọ ọdun mẹrindinlogun kan nipinlẹ Yobe lori ẹsun pe o sọrọ kobakungbe nipa gomina Mai Mala Buni lori ayelujara. Bo tilẹ jẹ pe ọjọ kọkanla, oṣun Kejila, ọdun 2022 yii ni wọn fi ọmọde naa si atimọle, ọrọ naa ko han sita titi di igba ti baba rẹ, Garba Isa ke si awọn ọlọpaa pe ki wọn fi ọmọ oun silẹ. Ileeṣẹ iroyin abẹle Channels jabọ pe ilu Nguru ni wọn ti mu ọmọde naa, ki wọn to tare rẹ si olu ileeṣẹ ọlọpaa to wa niluu Damaturu. Nigba to n ba awọn akọroyin sọrọ, baba ọmọ naa bu ẹnu atẹ lu ohun ti ọmọ rẹ ṣe. Ọkunrin naa ti wa rawọ ẹbẹ si gomina ipinlẹ naa ati kọmiṣọna ọlọpaa, Garba Haruna, pe ki wọn bo oju aanu wo ọmọ oun nitori ọmọde lo n ṣe. Isa sọ pe “Mo kabamọ ohun ti ọmọ mi ṣe.” “Mi o leeyan kankan, iṣe agbafọ lasan-lasan ni mo n ṣe, ohun ti ọmọ mi si ṣe ko bojumu to.” “Mo wa fi akoko yii rawọ ẹbẹ si gomina Mai Mala Buni ati awọn ọlọpaa ki wọn ṣaanu ọmọ mi, ki wọn si jọwọ rẹ ni atimọle to wa.” Ẹwẹ, kọmiṣọna ọlọpaa ipinlẹ naa sọ pe lootọ ni ọmọ naa wa ni ahamọ awọn, yoo si foju bale ẹjọ ti wọn ba ti pari iwadii lori ẹsun ti wọn fi kan an. O ni “Ti a ba ti pari iwadii wa tan, ọmọ naa yoo foju bale ẹjọ.” “Kii ṣe igba akọkọ ree ti awọn eeyan yoo maa lo ikanni ayelujara lati maa ba orukọ awọn ẹlomiran jẹ, a si gbọdọ fọ ilu mọ.” “Eeyan kan ko le maa lo ikanni ori ayelujara lati maa sọ oriṣiriṣi ọrọ ti ko tọ, ofin wa ni Naijiria, ẹnikẹni to ba si tapa si ofin yoo jẹ iye to tọ labẹ ofin ọhun.”	Ominira lati sọrọ	https://www.bbc.com/yoruba/articles/ce9v9qg50l5o
Mo fẹ́ díje fún ipò àárẹ ní 2024 láti gbé ògo America dìde lẹ́ẹ̀kan sí i - Trump	"Aarẹ orile-ede America nigba kan, Donald Trump ti kede pe oun ni erongba lati dije fun ipo aarẹ lọdun 2024.  Trump kede eyi lasiko to n ba awọn alatilẹhin rẹ sọ̀rọ̀ nile rẹ, Mar-a-Lago, to wa n'ilu Florida, lọjọ Isẹgun. O ni oun fẹ pada dije fun ipo aarẹ, lati gbe ogo America dìde lẹẹkan si.  ""Igbe dìde America ti bẹrẹ lati asiko yii lọ."" ""Nitori naa, lati asiko yii lọ titi di ọjọ idibo lọdun 2024, ni ma a ma ja fitafita lọ́nà ti ko sẹlẹ ri. Ao ṣẹ́gun àwọn ọmọ ẹgbẹ́ oṣelu Democrats to n gbiyanju lati pa orile-ede wa run gẹgẹ bi ọ̀tá ilé."" O ni ija naa kọjá ọrọ oṣelu, 'ijijagbara nla ni'. Trump ni ìpinnu òun ni lati doola orile-ede America lo mu ki oun tun fẹ gbe igba ibo lọdun 2024. Ṣáájú ikede yii ni wọn ti di ẹbi ijakulẹ ti ẹgbẹ́ Republican ni, ninu idibo ilaji sáà to waye. Pupọ ninu awọn oludibo kọ awọn oludije to ṣe atilẹyin fun ariwo magomago ibo ti Trump pa lọdun 2020. Ọ̀pọ̀ àwọn to si yàn lo fidirẹmi. Ko to o le dije fun ipo aarẹ, Trump nilo lati bori ninu idibo abẹle ẹgbẹ́ Republican. Ọsẹ to kọja ni Trump sọ òkò ọ̀rọ̀ si gomina ipinlẹ Florida, Ron DeSantis, ti Ireti wa pe oun naa yoo dije fun ipo aarẹ lábẹ́ asia ẹgbẹ́ Republican lọdun 2024. Bi Trump si ṣe n kede erongba rẹ, ní àwọn alatilẹhin rẹ ti n gba ipe ati imeeli fún owo dida. Aarẹ nigba kan ri ọhun si ti ní eto ìpolongo nla silẹ. Trump padanu sọwọ Aarẹ Joe Biden, lasiko to dije fun saa keji lọdun 2020. Ninu iroyin míì, ọmọbìnrin Trump, Ivanka, ti sọ pe oun ko nii ṣe atilẹyin fún erongba baba oun lati dije lọdun 2024. Ivanka ni lootọ ni oun nifẹ baba oun, sugbọn idile oun ni oun fẹ mojuto, ki oun si daabo bo wọn lasiko yii. O ni gbogbo atilẹyin ti oun yoo ba fun baba oun ko nii lọwọ oṣelu ninu. Ivanka ati ọkọ rẹ, Jared Kushner, ko ipa pataki ninu isejọba akọkọ Trump.\n\nIpo oludamọran àgbà lo fi àwọn mejeeji si."	Orilẹede  Amẹrika	https://www.bbc.com/yoruba/articles/cprezy2vr7vo
South Korea: Èèwọ̀, ẹ kò gbọdọ̀ jẹ ajá mọ́	Ile ẹjọ kan ti pase ki wọn ma pa aja fun ẹran jijẹ mọ̀ ni ilu South Korea. Idajọ̀ naa jẹ ohun to jẹ idunnu fun awọn ajafẹtọ ẹranko. Wọn ni wi pe eyi yoo sọ ẹran aja jijẹ di ohun itan ni ilu naa. Ẹran aja je ounjẹ pataki ni South Korea lati ọjọ pipẹ, ti wọn si maa n jẹ to aja milionu kan lọdọọdun. Saaju asiko idajọ yi, jijẹ ẹran aja ko wọpọ mo ni ilu naa nitori awọn ara ilu naa ti n sọ aja di nkan osin.	Oniruuru ounjẹ ati baa se lee jẹẹ	https://www.bbc.com/yoruba/44566905
B﻿alógun ikọ̀ Tunisia, Khazri gbàgbọ́ pé ìdíje World Cup yóò ṣẹnure	Balogun ikọ agbabọọlu orilẹede Tunisia, Wahbi Khazri gbagbọ pe Tunisia ni  awọn amuyẹ gbogbo to yẹ lati ta biọbiọ ni Qatar 2022. Eyi ni igba kẹfa ti wọn yoo maa kopa ni idije ife ẹyẹ agbaye, eleyi ti yoo maa waye lorilẹede Qatar lọtẹ yii. Ni igba marun un iṣaaju ti orilẹede naa to wa ni iha ariwa Afirika kopa ni idije naa, ipele akọkọ ni wọn ti jabọ. Eyi to si jẹ wi pe ninu ifẹsẹwọnsẹ marundinlogun ti wọn ti gba ni ife ẹyẹ agbaye lapapọ, meji pere ni wọn tii bori. –Alakọkọ wọn ni ifẹsẹwọnsẹ wọn pẹlu Mexico lọdun 1978 ati eyi ti wọn gba pẹlu Panama lọdun 2018. Lọtẹ yii, Tunisia yoo tun gbiyanju lati lepa wiwọ ipele komẹsẹ o yọ fun igba akọkọ. O n wu Khazri pe ki ikọ Tunisia o bẹrẹ daadaa pẹlu ifẹsẹwọnsẹ wọn meji akọkọ pẹlu Denmark ati Australia nitori ikọ France ni wọn yoo koju ni ifẹsẹwọnsẹ wọn to gbẹyin ni ipin D ti wọn wa ni ipele akọkọ idije ife ẹyẹ agbaye tọdun yii. “Mo gbagbọ pe a lee kogoja ninu ipin yii. Muṣemuṣe ikọ wa gba muṣe, nitori ikọ to ti wa papọ fun igba pipẹ ni.” Khazri sọ fun BBC Sport Africa pe, “Ikọ France le juwa lọ, o si daju pe ife ẹyẹ naa ni wọn n le ni tiwọn, Denmark ati Australia pẹlu ta lẹnu daadaa. o ṣi ni igbagbọ pe a lee kogoja lọ sinu ipele keji bi a ba lee gbiyanju ṣe daradara ni ifẹsẹwọnsẹ meji akọkọ ti a ba gba. “Ṣaaju idije ife ẹyẹ agbaye to waye kẹyin lorilẹede Russia, a gba bọọlu daadaa ni ifẹsẹwọnsẹ wa pẹlu Spain ati Portugal, A si tun na Croatia lọdun naa to jẹ ọdun kan lẹyin ti wọn ṣe ipo keji ni idije naa. Orilẹede Tunisia ya ọpọlọpọ lẹnu nigba ti wọn gba idije olorilẹede mẹrin ife ẹyẹ Kirin cup loṣu kẹfa. Nibi ti wọn ti na Chile ati Japan to gbalejo idije naa ki wọn to po ẹkọ iya fun Comoros pẹlu goolu kan si odo ki Brazil to wa ja ewe iya fun wọn pẹlu goolu marun un si ẹyọ kan ni awọn ifẹsẹwọnsẹ ti wọn gba loṣu kẹsan an lati gbaradi fun ife ẹyẹ agbaye. Khazri sọ pe anfani nlanla ni ifẹsẹwọnsẹ pẹlu Brazil, to ti gba ife ẹyẹ naa ni igba marun un, jẹ fun awọn bi o tilẹ jẹ wi pe alubami ni wọn lu awọn. “O fun wa lanfani lati mọ awọn ibi ti a ku si, ati lati mu awọn ẹkọ pataki lori awọn ibi ti a ti nilo lati ṣe atunṣe fun itẹsiwaju.” Tunisia ko koju eyikeyi awọn ogunagbongbo orilẹede agbabọọlu kankan l’Afirika lasiko ifẹsẹwọnsẹ ati kopa fun idije ife ẹyẹ agbaye naa loṣu kẹta. Orilẹede Mali ni wọn pade lati wọ idije naa Ikọ Tunisia labẹ akọnimọọgba Jalel Kadri fi goolu kan si odo gbẹyẹ mọ Mali lọwọ. Bo tilẹ jẹ pe ọmọ ile Mali, Moussa Sissako lo gba goolu naa si awọn ile ara rẹ ki alamojuto ifẹsẹwọnsẹ naa to tun fun un ni kaadi pupa lẹyin iṣẹju diẹ si eyi. Pẹlu bi ipin ti wọn wa ṣe le si ni iwoye awọn onworan bọọlu, Tunisia yoo ni lati ṣiṣẹ gidigidi. Awọn atamatase orilẹede France bii Kylian Mbappe, tabi Karim Banzema to ṣẹṣẹ gba ami ẹyẹ Ballon d’Or ko mọ ila ti goolu kọ. Denmark pẹlu  na an tan bi owo pẹlu England ni ipele to kangun si aṣekagba ni idije ife ẹyẹ ilẹ Yuroopu to waye lọdun to kọja. Lori beba, orilẹede Australia nikan lo daju pe Tunisia lee fi ẹyin rẹ balẹ. Nitori lori atẹ agbelewọn FIFA fun awọn orilẹede to n gba bọọlu lagbaye, ipo kejidinlogoji ni Australia wa  eyi si jẹ ipo mẹjọ lẹyin ipo ti Tunisia wa. Tunisia ati Khazri n pada lati kopa ni idije ife ẹyẹ agbaye lẹyin ti wọn kopa leyi to waye kọja lorilẹede Russia. Nibẹ orilẹede England na wọn pẹlu goolu meji si ẹyọkan, belgium gbo ewuro si oju wọn pẹlu marun un si meji, ki wọn to wa na Panama ni meji si ẹyọ kan. “Awọn ikọ to ga ju wa lọ la koju; Bi o tilẹ jẹ pe a ni awọn abamọ kan lori ti ifẹsẹwọnsẹ wa pẹlu England nigba ti Harry Kane gba gbọọlu sinu awọn wa nigba ti ifẹ̀sẹwọnsẹ naa n lọ si opin, nitori iṣubu ni ere aṣiṣe diẹ niwaju awọn ikọ nlanla bẹẹ.” Ifẹsẹwọnsẹ mọkanlelaadọrin ni Khazri ti gba fun Tunisia, idije ife ẹyẹ adulawọ marun un lo si ti gba pẹlu goolu mẹrinlelogun. Lẹyin to gba goolu wọle Belgium ati Panama ni idije ife ẹyẹ tọdun 2018, Khazri ni agbabọọlu Tunisia to ni goolu to pọ julọ ni idije ife ẹyẹ agbaye. O si ni oun n ni ero ati lo gbogbo anfani to ba fi ara han fun oun ni idije naa lorilẹede Qatar. “O ko lee sọ boya eyi gan ni idije ife ẹyẹ agbaye ti o lanfani ati gba kẹyin. Mo lero pe ikọ mi yoo duro daadaa nitori pe mo mọ pe a lee ṣe nnkan to ga gidigidi bi gbogbo wa ba duro deede.”	Ajọ elere Bọọlu lagbaye	https://www.bbc.com/yoruba/articles/cnl50n245j7o
Lady sleeping with dog update: Obìnrín tó bá ajá ní ìbálòpọ̀, kíni ọlọ́pàá sọ nípa ìròyìn ikú rẹ̀ tó gbòde	"Iroyin to gbode laipẹ yi pe arabinrin kan ni Ibalopọ pẹlu aja tun ti gba ọna mii yọ bayi. Ohun taa tun gbọ ti o n mu awuyewuye wa sí ní pe arabinrin naa ti dagbere faye lẹyin iṣẹlẹ naa. Ileesẹ ọlọpaa n'ipinlẹ Eko naa gbọ nipa iroyin yi ti wọn si ti fesi pe ko si ootọ ninu iroyin yi. Bóo bá ma ń la ẹnu kalẹ̀ lójú oorun, wo ìpèníjà tí o lè ní Alukoro ọlọpaa ni Eko Benjamin Hundeyin fi ọrọ yi lede ninu atẹjade kan to si ṣe alaye lori ohun ti iwadii awọn gbe jade. Hundeyin ni nigba t'awọn gbọ nipa iroyin to sọ pe arabinrin naa ku nipasẹ kiko aisan latara Ibalopọ pẹlu aja, awọn kan si arakunrin to gbe iroyin yi si'ta ninu iwe iroyin Independent Newspapers. Gẹgẹ bo ṣe salaye, arakunrin Kayode Ajiboye ni lootọ loun gbe iroyin jade nipa iku arabinrin naa ṣugbọn oun naa kan gbe iroyin naa loju opo mi ni lalai ṣe iwadii to yẹ.Iléeṣẹ́ Ọlọ́pàá ti sọ ìgbésẹ̀ tuntun tí wọ́n fẹ́ gbé nípa ẹ̀sùn àwọn tó ń ní ìbálòpọ̀ pẹ̀lú ajá ""Yatọ sí pe arakunrin yi kọ lo ni ọrọ to gbe jade yi ko bikita lati ṣe iwadii ọfintoto lori ọrọ yi. Tori naa, o fi ara rẹ sí ipo biba wọn Pin iroyin ofege lawujọ."" O tẹsiwaju pe iwa to hu yi fihan pe o ṣeéṣe ki o maa lẹdi apo pẹlu arabinrin naa lati sa mọ awọn agbofinro lọwọ. Bi a ko ba gbagbe ileesẹ ọlọpaa Eko n ṣe iwadii lori arabinrin yi ti wọn sì ni àwọn n wa lati wa sọ tẹnu rẹ lori iwa to hu ni itako si ofin Naijiria. Ofin yi ni eleyi to lodi sí kí eeyan mọọmọ ni Ibalopọ pẹlu ẹranko. Yala ajá tàbí ẹranko mìíràn ofin Naijiria fi ijiya ẹwọn ọdun mẹrinla le'lẹ fun ẹnikẹni tó bá ni Ibalopọ pẹlu ẹranko. Lawujọ Naijiria lóde oni, awọn onwoye ni eyi to sunmọ òtítọ ni pé àwọn tó n ba ẹranko ni Ibalopọ n ṣe bẹ nitori pe ki wọn fi ṣe oogun owo. Iru ihuwasi sí yi ni ìpalára fun ẹni to ba n ṣé iru rẹ nitori pé wọn lè ko aisan oríṣi nipa Ibalopọ pẹlu ẹranko."	Ẹtọ Awọn ẹranko	https://www.bbc.com/yoruba/afrika-61447905
‘’Ó léwu kí ìjọba gbà kí aráàlú gbé ìbọn, yóò lẹ́yìn’’	Awọn onimọ nipa eto aabo ni Naijiria ti bu ẹnu atẹ lu igbesẹ ijọba Zamfara to gba awọn araalu ni aaye lati gbe ibọn fun idaabobo wọn. Eyi ko ṣẹyin aṣẹ tuntun ti ijọba pa pe ki awọn eniyan maa gbe ibọn lasiko lati doola ẹmi wọn lọwọ awọn agbebọn. Ọsẹ to kọja ni wọn kede ofin tuntun naa nitori bi awọn agbesunmọmi ati agbebọn ṣe n ṣọṣẹ ni asiko yii. Amọ onimọ nipa eto aabo ni iha Guusu Afrika ni igbesẹ gomina naa yoo da wahala silẹ nitori awọn eniyan ti n kun pe wọn dunkoko mọ wọn nitori ẹya. O ni awọn Fulani ti n fi ẹhọnu wọn han pe awọn ẹya Hausa n pa wọn lai mọ boya agbebọn ni wọn abi bẹẹkọ. Bakan naa ni awọn Hausa ni awọn eniyan kan n pa wọn nitori ẹya wọn sunmọ Fulani. Onimọ nipa eto aabo naa ni awọn eniyan yii n se bẹẹ nitori ero wọn ni pe gbogbo Fulani ni apaniyan, ole ati agbesunmọmi, ti wọn si n jo ohun ini wọn. O ni ti wọn ba wa fun awọn eniyan laaye lati gbe ibọn ohun ti yoo ṣẹlẹ, ijọba gbọdọ ṣetan lati koju rẹ. Onimọ nipa eto aabo ni Naijiria, Akin Adeyi ti ni irunu lo mu ki ijọba ipinlẹ Zamfara kede pe ki awọn araalu maa gbe ibọn. Adeyi ni o ṣeeṣe ki gomina ọhun sọ bẹẹ lọna ati ki awọn eniyan laya nitori ohun to wa lori ẹfa ju eje lọ. O ni kii ṣe ọna abayọ̀ ni ki awọn araalu maa gbe ibọn ‘’A o le fi ara wa we Amẹrika lori aṣẹ gbigbe ibọn, a o tii dagba to. Bakan naa ni atunto wa ni Naijiria ko i tii kunjuwọn. ‘’Adugbo to ja geere ko si, ko si ọna ati ibi ti won lọ lati lọ kọ ẹkọ nipa lilo ibọn nitori aṣilo ibọn na yo poju.’’ ‘’Nitori Lilo ibọn ko ni atunṣe mọ, ti won ba ti doju rẹ kọ ibi kan.’’ Onimọ naa wa gba awọn eniyan ni imọran wipe ki wọn parapo lati wa wa ọna abayọ si iṣoro ti Naijiria n koju kii ṣe gbigbe ibọn fun awọn eniyan.  Ileeṣẹ ọlọpaa nipinlẹ Zamfara ti fesi fun ijọba ipinlẹ naa to ni awọn ti fun awọn araalu ni aṣẹ lati gbe ibọn fun idaabobo ara wọn. Kọmiṣọnna ọlọpaa nipinlẹ Zamfara, Ayuba Elkana lasiko to n bawọn akọroyin sọrọ ni awọn ko ti gba aṣẹ kankan lọwọ ijọba lati fun awọn eniyan ni aṣẹ ki wọn gbe ibọn ilewọ dani. Elkana ni titi di asiko yii gbendeke wa lori fifun awọn eniyan ni aṣẹ lati gbe ibọn. O fikun wi pe awọn kii si fun awọn eniyan ni aṣẹ lati gbe ibọn. Amọ o ni asiko ti awọn agbẹ ma n lọ si oko ni yii, ti wọn si nilo idaabobo amọ awọn ko le ma a tẹle awọn eniyan kaakiri. ''Loot ni awọn agbebọn yii n ṣekọlu si awọn agbẹ, ti a si n sa ipa wa ni gbogbo ọna. Bakan naa ni a doola ẹmi ọpọ eniyan lọwọ awọn agbebọn naa. Amọ Atẹjade kan ti ijọba ipinlẹ Zamfara fi sita salaye pe Ijọba ipinlẹ Zamfara ti fun awọn eeyan ni asẹ lati maa lo ibọn atawọn ohun ija oloro miran, ki wọn fi daabo bo ara wọn lọwọ awọn agbebọn atawọn ajinigbe. Wọn nitori ikọlu to n waye lemọlemọ jẹ  ohun to n kọ ijọba atawọn araalu lominu.  Ijọba ipinlẹ Zamfara ti fun awọn eeyan ipinlẹ rẹ ni asẹ lati maa lo ibọn atawọn ohun ija oloro miran, ki wọn fi daabo bo ara wọn lọwọ awọn agbebọn atawọn ajinigbe. Atẹjade kan ti Kọmisana feto iroyin nipinlẹ Zamfara, Ibrahim Magaji Dosara fisita fawọn akọroyin lo sisọ loju ọrọ yii. Dosara ni ijọba gbe igbesẹ yii nibamu pẹlu bi iwa ipaniyan, ijinigbe ati idunkooko ,ọni se n gbilẹ nipinlẹ naa bayii. Ijọba ipinlẹ Zamfara si lo kede bẹẹ lẹyin osu diẹ ti ijọba ipinlẹ Katsina naa kede fawọn eeyan ipinlẹ rẹ pe ki wọn maa lo ohun ija oloro fi daabo bo ara wọn lọwọ awọn to ba fẹ kọlu wọn. Atẹjade naa salaye pe “Iwa ikọlu to n waye lemọlemọ yii jẹ ohun to n kọ ijọba atawọn araalu lominu. Nitori naa, ta ba fẹ koju isoro yii lagbegbe wa, Ijọba ko ni ohun meji to le se ju pe ko fun awọn araalu ni asẹ lati ni awn ohun ija oloro lọwọ fi daabo bo ara wọn lọwọ idunkooko mọni.” Dosara ni ijọba ipiblẹ Zamfara ti pasẹ fun kọmisana ọlọpaa nipinlẹ naa lati fun awọn eeyan to yẹ, to si nilo ohun ija lati daabo bo ara wọn ni iwe asẹ lati se bẹẹ. Ijọba Zamfara wa ni oun gan ni oun yoo lewaju lati mu ko rọrun fun awọn eeyan rẹ lati ni ibọn, paapaa awọn agbẹ, ki wọn le fi daabo bo ara wọn. “Ijọba si ti pari eto gbogbo lati pin ẹẹdẹgbẹta fọọmu fun agbegbe mọkandinlogun to wa nipinlẹ naa, pe ki wọn pin fun awọn araalu to nilo ohun ija lati fi daabo bo ara wọn, ki wn le fọwọsi awọn fọọmu naa.” Ipinlẹ Zamfara si wa lara awọn ipinlẹ ti ko si aabo to peye rara lorilẹede Naijiria, tawọn agbebọn ati ajinigbe si maa n yọ wọn lẹnu lojoojumọ. Koda, ọpọ eeyan ni ko nile lori mọ nipinlẹ naa, ti aimọye ẹgbẹlẹgbẹ si ti di ero ọrun lati ọwọ awọn agbebọn ati ajinigbe. Rugudu bẹ silẹ ni adugbo Suncity Estate, to wa ni Mowe, nipinlẹ Ogun lọjọ Ẹti lasiko ti awọn ọmọ onilẹ kan n gbena woju ara wọn. Gẹgẹ bii ohun ti a gbọ, ṣe ni lawọn janduku  naa ṣina ibọn bole fun nnkan bii wakati meji gbako, nibi ti awọn eeyan kan ti farapa, ti ẹnikan si padanu ẹmi rẹ. Alaga adugbo naa, ọgbẹni Dare Ogunubi ṣalaye fun BBC pe kii ṣe igba akọkọ ree ti wahala yoo bẹ silẹ laarin awọn ọmọ onilẹ ọhun. O ni awọn ọmọ onilẹ naa ti kọkọ gbe ara wọn lọ sile ẹjọ ṣaaju, ṣugbọn wọn ko ṣiwọ kikọ oju ija si ara wọn. Ogunubi sọ pe “Ọrọ yẹn ti n ṣelẹ tẹlẹ ti a kan rọra n fọwọ bo mọle ni.” “A ti ra ilẹ, a ti kọ ile wa, a si ti n gbe ibẹ... amọ o ya wa lẹnu nigba ti a dede ri awọn kan ti wọn ni awọn gan lo yẹ ki awọn ta ilẹ fun wa.” Ogunubi ni aarin awọn ọmọ onilẹ kan ti orukọ wọn n jẹ Taoreed Faronbi ti ọpọ mọ si Baba Alado pẹlu awọn ọmọ rẹ, ati awọn ọmọ onilẹ mii ti wọn n jẹ Famuwagun, ti ọpọ mọ si Honourable ni rogbodiyan ọhun ti n waye. Gẹgẹ bii ohun to sọ, ọọfisi awọn ẹbi mejeji lo wa ninu adugbo naa, ṣugbọn o jina si ara wọn, amọ ija bẹ silẹ nigba ti awọn ẹbi Famuwagun gbe igbesẹ lati kọ ọọfisi mii si ẹba ọọfisi Baba Alado. O ni “Ohun ti kan mọ ni pe a kan n gbọ iro ibọn lera-lera fun nnkan bii wakati meji ni.” Lẹyinorẹyin, awọn kan ṣeṣe, amọ ni nnkan bi aago marun un irọlẹ, ọkan lara awọn janduku naa jade laye. Ogunubu ṣalaye fun BBC pe inu ibẹrubojo ni awọn eeyan adugbo naa wa bayii, nitori awọn ko mọ ohun to le ṣẹlẹ lẹyin ikọlu ọhun, paapaa ni bayii ti ẹnikan ti padanu ẹmi rẹ. O ṣalaye pe awọn ti fi ọrọ naa to ọga agba ileeṣẹ ọlọpaa, DPO ati Area Commander Owode Egba leti. Ẹwẹ, nigba ti akọroyin BBC kan si alukoro ileeṣẹ ọlọpaa ipinlẹ Ogun, Abimbola Oyeyemi, o ni oun ko gbọ ohunkohun nipa iṣẹlẹ naa, amọ oun yoo kan si wa lori iṣẹlẹ naa laipẹ. Bakan ni a kan si ọga ọlọpaa Area Comander Owode Egba Division ti alaga adugbo naa ni oun fi ọrọ ọhun to leti, Are Comander naa ni ni oun ko mọ ohunkohun nipa iṣẹlẹ naa, bẹẹ si ni ẹnikẹn  ko kan si oun.	Ipinlẹ Zamfara	https://www.bbc.com/yoruba/articles/crgre332qkqo
Gómìnà Adeleke gbé ìgbìmọ̀ kalẹ̀ fún pínpín ìrẹsì ọdún l'Osun	Gomina ipinlẹ Ọṣun, Ademọla Adeleke ti gbe igbimọ kan kalẹ fun pinpin irẹsi ọdun fun awọn eeyan ipinlẹ naa. Gẹgẹbi atẹjade kan ti agbẹnusọ fun gomina ipinlẹ Ọṣun, Rasheed Ọlawale gbe sita, eto pinpin irẹsi naa ko niiṣe pẹlu ẹgbẹ oṣelu tabi ilu tabi ohunkohun. Ijọba ipinlẹ Ọṣun ni ogoji apo irẹsi  ti iye ọkọọkan rẹ jẹ naira mejilelọgbọn (N32, 000) ni wọn yoo pin fun wọọdu kọọkan. Pẹlu agbekalẹ eto idibo ipinlẹ Ọṣun to kọja, wọọdu ọdunrunlemejilelọgbọn lo wa ni ipinlẹ Ọṣun. Eyi tumọ si pe ẹgbẹrun mẹtala ati ọrinlelugba (13,280) apo irẹsi ni ijọba ipinlẹ Ọṣun fẹ pin. Atẹjade naa ko sọ igba ti pinpin irẹsi naa yoo bẹrẹ ni ipinlẹ naa. Awọn meje ti yoo wa ninu igbimọ naa ni:	GBAJUMO	https://www.bbc.com/yoruba/articles/c7272vl928vo
Ọkọ mi ma ń fún mi lóògùn orun lálaalẹ́ kó tó fipá bá ọmọ tó ń gbé lọ́dọ̀ mi lòpọ̀ - Ìyàwó Doctor Olaleye	Ìyàwó dókítà Femi Olaleye tí wọ́n fẹ̀sùn kan wí pé ó fipá bá ìbátan ìyàwó rẹ̀ sùn ti sọ fún ilé ẹjọ́ pé ọkọ òun máa ń fún òun ní òògùn orun kó tó ṣe iṣẹ́ ibi náà. Aderemi Faleye sọ fún ilé ẹjọ́ tó ń rí sí ọ̀rọ̀ ìfipábánilòpọ̀ àti ìfìyàjẹni tó wà ní Ikeja, ìpínlẹ̀ Eko lọ́jọ́ Ajé, ọjọ́ Kọkàndínlógún oṣù Kejìlá ọdún 2022 nígbà tí ìgbẹ́jọ́ wáyé bí òun ṣe máa ń sùn lọ fọnfọn láì ní mọ nǹkan tó bá ń ṣẹlẹ̀ nígbà tí ọkọ òun báti lo oògùn oorun fún òun. Ọkọ rẹ̀, Femi Olaleye ń kojú ẹ̀sùn ìfipábánilòpọ̀. Nínú oṣù kọkànlá ni ìjọba ìpínlẹ̀ Eko wọ́ Femi Olaleye lọ sílé ẹjọ́ wí pé ó fipá bá ọmọ ọdún mẹ́rìndínlógún tó jẹ́ ìbátan ìyàwó rẹ̀ lópọ̀ ní ilé wọn ní agbègbè Maryland. Àmọ́ dókítà Olaleye ní òun kò jẹ̀bi àwọn ẹ̀sùn tí wọ́n fi kan òun. Ilé ẹjọ́ fún dókítà ní ìdáǹdè àmọ́ kò ì tíì kúrò ní àhámọ́ ọgbà ẹ̀wọ̀n nítorí kò ì tíì fi àwọn nǹkan tí ilé ẹjọ́ ń bèèrè kalẹ̀. Aderemi Olaleye ní alaalẹ́ ni ọkọ òun máa ń fún òun ní oògùn tó pè ní “junior aspirin àti Phenergan”. Ó ní òun kò mọ̀ wí pé àwọn oògùn tí ọkọ òun máa ń fún òun yìí jẹ oògùn láti jẹ́ kí òun sùn lọ láì ní mọ nǹkan tó ń ṣẹlẹ̀ nínú ilé òun. Ó ṣàlàyé pé tí òun bá ti sùn lọ tán ni ọkọ̀ òun máa ń yọ lọ sí yàrá ọmọ náà láti fipá ba lòpọ̀. Ìyàwó dókítà náà ní ó jẹ́ ohun tó máa ń ba òun lọ́kàn jẹ́ tí òun bá rántí gbogbo àwọn nǹkan tó ṣẹlẹ̀ nígbà náà. Ó ṣàlàyé pé nǹkan tí ọkọ òun máa ń sọ fún òun nígbà tó bá fún òun ní àwọn oògùn náà ni wí pé aspirin ma jẹ́ kí ẹ̀jẹ̀ òun ṣe dáradára pàápàá bó ṣe jẹ́ wí pé òun ti ń pé àádọ́ta ọdún lọ. Aderemi Faleye fi kun pé ọkọ máa ń sọ fóun pé Phenergan máa jẹ́ kí ará òun balẹ̀ nítorí gbogbo wàhálà tí òun ń ṣe. Ó ní òun kò mọ̀ wí pé irọ́ ni gbogbo ẹ àṣé ọkọ òun ń mọ̀-ọ́n-mọ̀ kun òun ní orun ni. Ó tẹ̀síwájú pé ilé ẹjọ́ le ṣe àyẹ̀wò ara òun láti fìdí rẹ̀ múlẹ̀ pé òótọ́ ni gbogbo nǹkan tí òun ń sọ. Nígbà tí Aderemi Olaleye ń dáhùn ìbéèrè lọ́wọ́ agbẹjọrọ ìjọba nílé ẹjọ́, Babatunde Martins, ní ó pẹ́ kí òun tó mọ nǹkan tó ń ṣẹlẹ̀ nínú ilé àwọn. Ó ní oṣù kejìlá ọdún 2019 ni ọmọ náà ti ń gbé pẹ̀lú àwọn tí ọkọ òun sì bẹ̀rẹ̀ sí ní bá ọmọ ọ̀hún lòpọ̀ nínú oṣù kẹta ọdún 2020. Bákan náà ló fi kun pé yàtọ̀ sí pé ọkọ òun ń fipá bá ọmọ náà lò pọ̀ ní ṣe ló tún máa ń jẹ́ kó wo àwọn eré ìbálòpọ̀. Aderemi ní ọmọ náà jẹ́wọ́ gbogbo nǹkan tí ọkọ òun ṣe fun un fún ẹ̀gbọ́n òun kan nígbà tí àṣìrì ọ̀rọ̀ náà tú sí òun lọ́wọ́. Nígbà tó ń sọ̀rọ̀ lórí ìdí tí kò fi ṣe ọ̀rọ̀ náà ní òkú òru láàárín ẹbí, Olaleye ní òun náà bí ọmọ obìnrin tí òun kò sì gbàdúrà kí ẹnikẹ́ni ṣe ọmọ òun bí kò ṣe yẹ. Ó ní nǹkan tí ọkọ òun ṣe kò dára rárá nítorí náà ni òun ṣe pariwo rẹ̀ fún aráyé. Ó fi kun un pé tí òun bá dákẹ́ lórí ọ̀rọ̀ náà, ọkọ òun ṣì máa ṣe bẹ́ẹ̀ fún ẹlòmíràn. Aderemi Olaleye ní ẹni tó le ṣe irú nǹkan bẹ́ẹ̀ fún ẹni tó ń pè é ní bàbá, ó le fipá bá ọmọ tó bí nínú náà lò pọ̀.	Ofin	https://www.bbc.com/yoruba/articles/cyxjxr1kw7xo
Elon Musk jábọ́ kúrò nípò ẹni tó lówó jù lágbáàyé; Wo olówó tuntun tí Forbes kéde	Forbes ati Boomberg ti kede pe Elon Musk to jẹ oludari ileeṣẹ Twitter ko ki n ṣe ẹni to lo lowo julọ  mọ ni agbaye lẹyin ipin idokoowo lori ọkọ ayọkẹlẹ, Tesla wa silẹ lọdun yii. Gẹgẹ bii Forbes ati Bloomberg ṣe sọ, Bernard Arnault, to jẹ oludasilẹ ileeṣẹ LVMH ti bọ sori tabili gẹgẹ bii ẹni to lo lowo julọ lagbaye. Musk ni ọga agba ati ẹni to ni ipin idokowo ju ni ileeṣẹ Tesla. Forbes ni Musk bayii ni owo to to $178bn( £152bn), ti Bernard Arnault si ni$188bn. Dan Ives lati ileeṣẹ Wedbush Securities ni bi Musk ṣe gba iṣakoso Twitter lo ṣe akoba fun un ninu ipin idokowo rẹ pẹlu Tesla.  O ni “Musk, oju ti wọn fi n wo o lori nigboro ni pe olowo ti ko lowo mọ, ohun to ṣelẹ si ni pe gbigba Twitter jẹ ohun to dun Musk, to si tun ṣe akoba fun ipin idokowo rẹ ni Tesla.	Eto Isuna ara ẹni	https://www.bbc.com/yoruba/articles/c13kydkg4rno
Tọkọtaya wọ “jẹsí” Messi àti Mbappe lọ́jọ́ ìgbéyàwó	Onírúurú àrà ni àwọn olólùfẹ́ eré ìdárayá máa ń dá tí ọ̀rọ̀ bá di ti ẹni tí wọ́n ń fẹ́ràn pàápàá lágbo eré bọ́ọ̀lù àfẹsẹ̀gbá. Ọ̀pọ̀lọpọ̀ ni kò kí ń lè pa ìdúnnú wọn mọ́ra nígbà tí ọ̀rọ̀ eré bọ́ọ̀lù bá dá lórí agbábọ́ọ̀lù tí wọ́n bá  fẹ́ràn jùlọ. Bẹ́ẹ̀ gẹ́gẹ́ lọ̀rọ̀ rí ní ìpínlẹ̀ Kerala, níbi tí àwọn olólùfẹ́ eré bọ́ọ̀lù àfẹsẹ̀gbá pọ̀ sí jùlọ ní orílẹ̀ èdè India. Ní India, eré ìdárayá Cricket ló gbajúmọ̀ jùlọ, tí àwọn ibẹ̀ sì máa ń ṣe àtìlẹyìn fún àmọ́ àrà ọ̀tọ̀ ni ìfẹ́ tí àwọn ará ìpínlẹ̀ yìí ní sí eré bọ́ọ̀lù àfẹsẹ̀gbá. Ní ọjọ́ Àìkú, ọjọ́ Kejìdínlógún, oṣù Kejìlá, ọdún 2022 tí àṣekágbá ìfẹsẹ̀wọnsẹ̀ ìdíje ife ẹ̀yẹ àgbáyé wáyé láàárín orílẹ̀ èdè Argentina àti France, àwọn ará ìpínlẹ̀ náà gbáradì láti wo ìdíje náà dáradára. Àmọ́ ohun kan tó jẹ́ àrà ọ̀tọ̀ ni tí àwọn tọkọtaya kan tí wọ́n ṣe ìgbéyàwó ní ọjọ́ àṣekágbá ìfẹsẹ̀wọnsẹ̀ ìdíje ife ẹ̀yẹ àgbáyé yìí. Bí ìmọ̀ àwọn tọkọtaya náà ṣe jọ lórí gbogbo nǹkan tí wọ́n máa lò ní ọjọ́ ìgbéyàwó wọn, ó dàbí wí pé ẹnu wọn kò kò lórí orílẹ̀ èdè tí wọ́n jọ máa ṣe àtìlẹyìn fún. Sachin R tó jẹ́ ọkọ ìyàwó ló jẹ́ alátìlẹyìn Messi ti orílẹ̀ èdè Argentina nígbà tí ìyàwó rẹ̀ sì ń ṣe àtìlẹyìn fún orílẹ̀ èdè France láti gbégbá orókè níbi ìdíje náà. Èyí ló mú àwọn tọkọtaya náà wọ “jẹsí” lórí aṣọ tí wọ́n fi ṣe ìgbéyàwó wọn níbi ayẹyẹ ìgbéyàwó náà tó wáyé ní ìlú Kochi láti fi ìfẹ́ wọn sí eré ìdárayá náà hàn. Athira tó jẹ́ ìyàwó wọ “jẹsí Mbappe láti fi ìfẹ́ rẹ̀ sí France hàn nígbà tí ọkọ rẹ̀ Sachin wọ “jẹsí” Messi láti ṣàtìlẹyìn fún Argentina. Ìwé ìròyìn Malayala Manorama jábọ̀ pé ní kíákíá ni àwọn tọkọtaya náà kúrò níbi tí wẹ̀jẹwẹ̀mu ayẹyẹ ìgbéyàwó wọn ti ń wáyé láti lọ wó àṣekágbá eré bọ́ọ̀lù náà. Ìpínlẹ̀ Kerala gẹ́gẹ́ bí ìròyìn ṣe sọ ni ayẹyẹ lọ́kan-ò-jọ̀kan ṣì ń wáyé níbẹ̀ nítorí Messi ni ọ̀pọ̀lọpọ̀ wọn ń ṣe àtìlẹyìn fún.	Ìdíje bọ́ọ̀lù àgbáyé ti ọdún 2022	https://www.bbc.com/yoruba/articles/c2lqel4gnwko
Badagry ni pẹ̀tẹ́ẹ̀sì àkọ́kọ́ ní Nàìjíríà wà?	Ọdun 1845 ni wọn kọ pẹtẹsi akọkọ ni ilu Badagry, ni orilẹede Naijira. 1842 ni wọn si se ifilọlẹ rẹ.	Èkó	https://www.bbc.com/yoruba/afrika-43502865
Fayose jẹ agbẹjọ́rò rẹ̀ ní gbèsè ₦900m, ló bá dèrò iléẹjọ́	Gomina ipinlẹ Ekiti tẹlẹri, Ayodele Fayose ti yọju si ileẹjọ giga ni ilu Ado-Ekiti, ni ipinlẹ Ekiti. Fayose ni wọn gbe lọ si ile ẹjọ lori ẹsun pe ko lee san ẹẹdẹgbẹrun miliọnu naira to jẹ agbẹjọro rẹ,  Owoseni Ajayi. Ajayi yii si ni kọmisọnna fun eto idajọ, nigba ti Ayodele Fayose jẹ́ gomina ipinlẹ Ekiti. Ajayi lo jẹ agbẹjọro agba ati kọmiṣọna fun eto idajọ ni saa kini ati ikeji ti Fayose jẹ gomina laarin ọdun 2003 si 2006 ati ni ọdun 2014 si 2017. Lasiko igbẹjọ  nile ẹjọ giga ipinlẹ Ekiti, ni adari eto idajọ tẹlẹ naa ti ni oun ba Fayose se ẹjọ mejidinlogun. O ni owo ẹjọ ọkọọkan jẹ aadọta miliọnu naira owo iṣẹ oun amọ ti ko si san titi di oni. O ni awọn ẹjọ yii lo da jẹ eyi ti Fayose ni si ileẹjọ laarin ọdun 2006 si 2014 lori bi wọn ṣe yọ ni ipo gomina nigba naa. Bakan naa lo ni oun lọ ṣe agbẹjọro fun Fayose lasiko to n jẹjọ ẹsun iwa ajẹbanu ti ajọ EFCC pe mọ nigba naa lọhun. Ninu iwe ẹsun naa ni Ajayi ti rọ ileẹjọ lati paṣẹ fun Fayose, pe ki o san owo to jẹ oun lai ni ifaṣẹyin rara. Bakan naa ni Ajayi tun rọ ileẹjọ wi pe ki o paṣẹ ki Fayose san owo ele ida ogun lori gbese to jẹ oun lati Ọjọ Karun, Osu Kẹwaa, ọdun 2018. O tun wa n beere ida mẹwaa miran lati ọjọ ti adajọ ba ti da ẹjọ ọhun. Gomina ipinlẹ Ekiti tẹlẹ naa lasiko igbẹjọ ṣe apejuwe ara rẹ gẹgẹ bi ẹni ti ko ni iṣẹ miran ju oṣelu lọ. Fayose bura pe igbẹjọ ti arakunrin naa pe mọ oun ko ni ẹṣẹ nlẹ rara. O ni lootọ ni oun mọ arakunrin naa gẹgẹ bi adari eto idajọ oun tẹlẹri, to si ṣe awọn ẹjọ kan fun oun laarin ọdun 2006 si 2017, amọ to fi awọn iwe idajọ ẹjọ naa to gba nile ẹjọ pamọ fun oun. Nibayii, adajọ ti sun igbẹjọ si Ọjọ Kẹtala, Oṣu Kejila, nibi ti wọn ti lero pe awọn igun ti ọrọ kan yoo le sọrọ naa kuna.	Ètò Ìdájọ́	https://www.bbc.com/yoruba/articles/ckk2p21z67xo
Ooni Ile Ife, Adeyeye Ogunwusi sọ ìdí tó fi fẹ́ ìyàwó púpọ̀	"Ọọni ilu Ile Ifẹ, Ọba Adeyẹye Ogunwusi, Ọjaja keji sọ pe oun ko ṣa dede fẹ iyawo pupọ lati ko obinrin jọ laafin bi awọn ẹni iṣaaju gẹgẹ bi awọn kan ṣe le maa ro. Ninu ọrọ to sọ nibi eto kan to waye lati fi dupẹ fun awọn oṣiṣẹ afin rẹ, iyẹn ile Oodua, gẹgẹ bi ara ayẹyẹ fun sisami ọdun rẹ lori itẹ ni Ọọni Ogunwusi ti ṣalaye ọrọ yii. Ọọni ile ifẹ ni kii ṣe lati figagbaga loun tori fẹ awọn iyawo pupọ bi ko ṣe lati tubọ mu ki ogo ilẹ adulawọ goke si. “Ọlọrun fi awọn iyawo rereti wọn jẹ ọrẹ tootọ ati alabarin rere ta mi lọrẹ. Erdi fifẹ ọpọlọpọ Olori kii ṣe nitori orogun tabi figagbaga bikoṣe lati fi aye silẹ fun igbeleke ogo adulawọ lọna ati lee ṣiṣẹ pupọ sii lọna ati maa ṣe iranwọ to yẹ fun ọmọniyan nipasẹ awọn olori mi ti awọn pẹlu ko ṣe fi ọwọ rọ sẹyin. Akẹkọjade awọn ile ẹkọ giga fasiti ni Naijiria ati loke okun ni wọn. ""Mo ni dokita niyawo, mo ni agbẹjọro niyawo, mo ni onimọ ẹrọ nipa alumọni inu omi ati aṣaṣọ lẹṣọ niyawo, mo ni akẹkọọjade fasiti Cambridge ati Harvard niyawo, mo ni oluṣiro owo to gba iwe aṣẹ nilẹ Gẹẹsi niyawo ati bẹẹbẹ lọ. ""Yatọ si pe awọn Olori mi rẹwa pupọpupọ, ọpọlọ wọn gan ji pepe, wọn kawe doju ami, wọn ri ita, wọn si kọ wọn wọn si tun gbẹkọ. Ki wa lo de ti emi ko ni dupẹ lọwọEledumare?"" Ni oṣu kẹsan an ni Ọọni fẹ akọkọ ninu ohun ti yoo di eto igbeyawo ni ṣisẹ-n-tẹle eyi to ṣi duro lori mẹfa bayii. Ọpọ lo n woye igbesẹ ti Arole Oodua yoo gbe lẹyin ti Naomi Silẹkunọla kede lori ayelujara loṣu kejila ọdun 2021 pe oun ti fi Ọbalaye naa silẹ. Amọṣa lọjọ kẹfa oṣu kẹsan an ọdun 2022 ni ọọni gbe Olori Mariam Ogunwusi niyawo gẹgẹ bii yeyelua tuntun. Lẹyin eyi ni Olori Elizabeth Ọpẹoluwa, olori Tobi, Olori Ashley, Olori Ronkẹ ati Temitọpẹ wọle si aafin Oodua ni ṣisẹ-n-tẹle. Ọọni Ogunwusi ni gbogbo ohun ti o ku fun oun lati maa ṣe bayii ni lati maa ṣeto iranwọ fun awọn to ku diẹ kaato fun lawujọ. “Gbogbo ohun ti mo fẹ da nile aye ni mo ti da bayii. Ohun to ku fun mi ko ju lati maa gbe awọn eeyan ga, ki n si maa ṣe iranwọ to yẹ fun awọn to ku diẹ kaato fun lawujọ wa ati ṣiṣe iranwọ fun awọn ọdọ ilẹ afirika lati maa dagba sii ni koriya. Eduwa si ti fi awọn obinrin to n gbaruku ti iran mi ti mi. Ki lo de ti n o ni dupẹ lọwọ Ọlọrun Ọba?”"	Igbeyawo	https://www.bbc.com/yoruba/articles/cq5788g0515o
Irọ́ ni ọkùnrin tó ní àwọn ajínigbé gbé òun l’Ekoo ń pa - Ọlọ́pàá	Iléeṣẹ́ ọlọ́pàá ìpínlẹ̀ Eko ti fèsì sí fídíò kan tí ọkùnrin kan fi síta láti ṣàlàyé bí àwọn ajínigbé ṣe ko mọ́ àwọn ènìyàn mìíràn ní agbègbè Lekki sí Ikoyi. Agbẹnusọ ọlọ́pàá Eko, Benjamin Hundeyin sọ pé irọ́ ni ọkùnrin náà ń pa. Hundeyin ní gbogbo ìwádìí àwọn láti ìgbà tí ọkùnrin rin ti fi fídíò náà léde tó si ti gba orí ayélujára fihàn pé irọ́ tó jìnà sí òótọ́ ni ohun tí ọkùnrin náà sọ nínú fídíò ọ̀hún. Ó ní láti ìgbà tí fídíò náà ti gba ìgboro ni àwọn ti kán lu ìwádìí láti mọ ohun tó ṣẹlẹ̀ lórí gbogbo ẹ̀sùn tí ọkùnrin náà fi kàn. Nínú fídíò náà ni ọkùnrin yìí ti ṣàlàyé gbogbo ohun tí ojú rẹ̀ rí lọ́wọ́ àwọn afurasí gẹ́gẹ́ bí ajínigbé kan tí òun wọ ọkọ̀ wọn. Ó ní agbègbè Lekki sí Ikoyi ni òun ti wọ ọkọ̀ tó ń lọ sí Iyana-Oworo ní nǹkan bí i aago méje sí mẹ́jọ alẹ́. Ọkùnrin ọ̀hún tí gbogbo ojú rẹ̀ wú tí ẹ̀jẹ̀ sì wà ní gbogbo imu rẹ̀ mọ́ ibi ẹnu rẹ̀ nínú fídíò náà ní nígbà tó ṣe díẹ̀ tí mótọ̀ àwọn ti wà ní orí ìrìn ni òun ṣàdédé bẹ̀rẹ̀ sí ní gbọ́ òórùn afẹ́fẹ́ gáàsì. Ó fi kun pé gẹ́gẹ́ bí ẹni tó ti gbé pẹ̀lú àwọn sójà rí, òun ti mọ̀ wí pé òórùn gáàsì náà máa ń mú oorun kun ènìyàn ni òun bá tutọ́ sínú áńkì kékeré tó wà lọ́wọ́ òun tí òun sì fi bomú. “Kò pẹ́ ni gbogbo àwọn tó wà nínú ọkọ̀ sùn lọ fọnfọn àyàfi àwọn tó jẹ́ ajínigbé ọ̀hún tí wọ́n ti lo ìbòmúbonu àti òun.” Ó nígbà tí wọ́n rii pé òun kò sùn ni èyí tó dàbí ọ̀gá wọn bèèrè lọ́wọ́ òun wí pé kí ló dé tí òun kò sùn ni òun bá bẹ̀rẹ̀ sí ní bẹ̀ wọ́n pé kí wọ́n jọ̀wọ́ tú òun sílẹ̀. “Wọn kò gbọ́ gbogbo ẹ̀bẹ̀ mi, mo ní kí wọ́n gba fóònù mi tó lé ni mílíọ̀nù kan náírà, káàdì ATM mi, ẹ̀gbà ọrùn tó jẹ́ góòlù tí owó rẹ̀ wọ mílíọ̀nù náírà àmọ́ wọ́n kọ̀ jálẹ̀.” “Wọ́n ní àwọn yóò pamí ni tí àwọn bá ti rí ibi tó dára láti gbẹ̀mí lọ́rùn mi ni.” Ó ní kò pẹ́ tí òun bẹ̀rẹ̀ sí ní pariwo ni wọ́n yà kúrò lójú títì wọ abẹ́ bírìjì kan tó já sí ọ̀nà Adeniji Adele, tí wọ́n sì bẹ̀rẹ̀ sí ní lu òun. Ọkùnrin náà tẹ̀síwájú pé nígbà tí wọ́n dé abẹ bírìjì náà ni àwọn afurasí ajínigbé náà yọ ọ̀bẹ àti awọn nǹkan ìjà olóró mìíràn láti fi pa òun. Àmọ́ gẹ́gẹ́ bí ọmọ ilẹ̀ Adúláwọ̀ tí òun jẹ́, àwọn àjẹsára tó wà lára òun kò jẹ́ kí ọ̀bẹ àti nǹkan tí wọ́n fẹ́ fi ṣe òun ní jàmbá wọlé sí òun lára. “Nígbà náà ni wọ́n gbèrò láti fi nǹkan fọ́ orí òun, tí àwọn kan nínú wọn sì fi bàtà tí wọ́n wọ̀ gbá ohun lójú àti orí kí òun le kú.” “Báàgì tó wà nílẹ̀ ni mo gbé tí mo sì mú ọ̀bẹ tó wà níbẹ̀ láti máa jù ú fìrìfìrì tó sì díẹ̀ nínú wọn.” “Ìgbà yìí ni ọ̀gá wọn sọ wí pé kí wọ́n fi mí sílẹ̀ pé ṣebí àwọn ní àwọn tó ti sùn lọ tó wà nínú ọkọ̀ kí àwọn máa kó àwọn wọ̀nyẹn.” Ó ní bí òun ṣe móríbọ́ lọ́wọ́ wọn nìyẹn. Nínú fídíò ọ̀hún ló ti wá ń ṣe ìkìlọ̀ fún àwọn olùgbé ìpínlẹ̀ Eko láti wà ní tojútìyẹ́ pé àwọn oníṣẹ́ ibi ti wà káàkiri ìpínlẹ̀ Eko pàápàá ní àwọn agbègbè tó jẹ́ àdúgbo olówó. Bẹ́ẹ̀ náà ló tún ní àwọn tí wọ́n ṣe iṣẹ́ láabi náà fun òun ló jẹ́ ara òkè ọya ṣùgbọ́n BBC kò le ìdí èyí múlẹ̀. Àmọ́ iléeṣẹ́ ọlọ́pàá ní irọ́ ni gbogbo ohun tí ọkùnrin náà sọ pé kí àwọn ènìyàn má bẹ̀rù bí ó tilẹ̀ jẹ́ pé àwọn ṣì ń tẹ̀síwájú pẹ̀lú ìwádìí àwọn. Ọ̀rọ̀ ààbò ní Nàìjíríà ti di ohun ìbẹ̀rẹ̀ pàápàá ní àwọn agbègbè kan. Ní bí i ọ̀sẹ̀ mélòó sẹ́yìn ni ìròyin gbòde pé àwọn ajínigbé ń da àwọn ènìyàn lọ́nà ní òpópónà márọsẹ̀ Eko sí Ibadan.	Ipinlẹ Lagos	https://www.bbc.com/yoruba/articles/cz9yyjd74zyo
PDP ṣetán láti kéde olùdíje igbákejì ààrẹ  fún Atiku	Alaga ẹgbẹ oṣelu PDP, Iyiochia Ayu ti ni ki awọn eniyan ni igbagbọ ninu ẹgbẹ ati oludije fun ipo aarẹ, Atiku Abubakar lori ẹni ti yoo dije gẹgẹ bi igbakeji rẹ. Ayu ni laarin wakati mejidinlaadọta naa ni awọn yoo fi le ẹni ti yoo dije igbakeji naa lede. Lasiko ipade pẹlu ajọ  to n ṣakoso ijiroro lori ẹni ti wọn yoo gbe fun igbakeji Atiku naa lo sọ bẹẹ. O ni ijiroro naa da le ẹni ti wọn yoo gbe lati dije igbakeji aarẹ naa pẹlu Atiku Abubakar. ‘’Laarin wakati mejidinlaadọta, a o sọ ẹni ti yoo dije du ipo igbakeji aarẹ naa’’ Lara awọn to wa nibi ijiroro naa ni Alaga ẹgbẹ awọn gomina labẹ ẹgbẹ oṣelu PDP, Aminu Tambuwal; Gomina ipinlẹ Bauchi, Bala Mohammed; gomina ipinlẹ Benue, Samuel Ortom; Ati Aarẹ Ile Igbimọ Aṣofin tẹlẹ, David Mark; gomina ipinlẹ Ondo tẹlẹri, Olusegun Mimiko; gomina ipinlẹ Cross River tẹlẹ, Liyel Imoke, tofimọ Sẹnatọ Philip Aduda ati bẹẹ bẹẹ lọ. Ajọ Eleto Idibo ni Naijiria,INEC ti fun gbogbo ẹgbẹ oṣelu di Ọjọ Kẹtadinlogun, Oṣu Kẹfa lati ṣe iforukọ silẹ gbogbo awọn oludije ati igbakeji wọn.	Atiku Abubakar	https://www.bbc.com/yoruba/articles/c3gqq75z75zo
Àwọn obìnrin orílẹ̀èdè Iran tó nílò ìwé ẹ̀rí àyẹ̀wò ìbálé láti wẹ ara wọn mọ́ nílé ọkọ	"Lorilẹede Iran, jijẹ wundia ṣaaju igbeyawo jẹ ohun to ṣe pataki fun ọpọ awọn ọdọmọbinrin ati idile wọn pẹlu. Lọpọ igba lawọn ọkunrin maa n beere fun iwe ẹri wundia wọn, ajọ ilera agbaye si ti tọka si aṣa yii gẹgẹ bi eyi to tako ẹtọ ọmọniyan. Amọṣa, bi ọdun ṣe n gori ọdun lọpọ awọn eeyan naa ti n darapọ lati dide tako aṣa naa. ""O fi ẹta mu mi fẹ ẹ nitori pe mo ro pe wundia ni ẹ. Ko si ẹni ti yoo fẹ ẹ mọ bi mo ba tu aṣiri sita."" Eyi lọrọ ti ọkọ Maryam sọ sii lẹyin ti wọn ni ibalopọ fun igba akọkọ lẹyin igbeyawo wọn. Maryam gbiyanju lati ṣalaye fun pe lootọ ẹjẹ abale oun ko da sita gẹgẹ bi o ṣe yẹ ko ri lọpọ igba, ṣugbọn oun ati ẹnikẹni ko ni ibalopọ ri. Ṣugbọn ọkọ rẹ ko gba, o ni afi ko lọ mu iwe ẹri wundia rẹ wa. Eyi kii ṣe ohun ajeji lorilẹede Iran. Lẹyin ti awọn obinrin ba ti ni afẹsọna lorilẹede naa, ọpọlọpọ wọn lo maa n lọ si ọdọ dokita iṣegun oyinbo lati gba iwe ẹri pe wundia ṣi ni wọn ati pe wọn ko mọ ọkunrin ri. Amọṣa o, ajọ ilera lagbaye, WHO ti sọ pe ko si ẹri imọ ijinlẹ oyinbo to gbe eto ayẹwo wundia lẹyin. Iwe ẹri wundia ti Maryam gba ṣalaye pe ibale rẹ jẹ eyi to leefa bi rọba eyi to tumọ si pe o ṣeeṣe ki ẹjẹ maa jade bi wọn ba ja abale rẹ lasiko ibalopọ. ""O jẹ ohun to ba mi ninu jẹ pupọ. Mi o ṣe ohun aida, ṣugbọn ọkọ mi n fi gbogbo igba sọrọ abuku si mi. Nigba ti mi o lee muu mọra mọ ni bo ba binu gbe ogun jẹ lati pa ara mi"" Wọn gbe e lọ sile iwosan nibi ti wọn ti doola ẹmi wọn. Iriri Maryam ṣe apẹrẹ ohun ti oju awọn obinrin n ri lorilẹede Iran. Jijẹ wundia ṣaaju igbeyawo ṣi jẹ ohun kan to ṣe pataki ninu eto igbeyawo fun ọpọlọpọ ọdọbinrin ati ẹbi wọn lorilẹede Iran. Amọṣa, lẹnu lọwọlọwọ yii ipe ti n lọ lọpọlọpọ fun ayipada aṣa yii. Ọpọ ọkunrin ati obinrin jakejado orilẹede naa ni wọn ti n sọrọ soke fun fifopin si aṣa ayẹwo ibale obinrin. Loṣu kọkanla ọdun to kọja, ileeṣẹ kan to n gba iwe ẹbẹ ẹhonu lori ayelujara ti gba iwe ẹhonu to fẹrẹ to ẹgbẹrun marundinlọgbọn laarin oṣu kan. Nigba ti Neda jẹ akẹkọọ ọmọ ọdun mẹtadinlogun ni ọrẹkunrin rẹ ti ja abale rẹ nilu Tehran. ""Aya mi n ja, ẹru n ba mi lori ohun to lee ṣẹlẹ bi awọn ẹbi mi ba mọ."" Nitori eyi, Neda pinnu lati tun ibale rẹ ṣe pada. Nitori awọn idẹyẹsi to rọ mọ eyi lawujọ, ko si ileewosan to fẹ lọwọ ninu rẹ. Nigba ti Neda ri ileewosan aladani kan ti yoo ti ṣe eyi ni idakọnkọ, amọṣa owo gọbọi lo ba de. Awọn ohun ini rẹ bii ẹrọ kọmputa alagbeka, fonu ibanisọrọ rẹ ati goolu olowo iyebiye lo ta. Lẹyin to tọwọ bọwe adehun kan, ni wọn bẹrẹ si ni ṣe iṣẹ atunṣe ibale rẹ naa. O gba wọn ni ogoji iṣẹju , ṣugbọn ọpọ ọsẹ ni Neda lo ko to ni ilera pipeye pada. ""Irora nla ni mo la kọja. Mi o lee gbe ẹsẹ mi."" Lẹyin ọdun kan, Neda pade ẹni ọkọ. Amọṣa nigba ti wọn ni ibalopọ, ẹjẹ ibale koyọ o. ""Ọkọ mi fi ẹsun kan mi pe mo fi tan oun wọ inu igbeyawo. O ni onirọ ni mi. O si ja mi ju silẹ."" Pẹlupẹlu gbogbo bi ajọ eto ilera lagbaye, WHO ti ṣe pariwo sita tako aṣa ṣiṣe ayẹwo ibale obinrin gẹgẹ bi eyi ti ko ba igba mu ti ko si ni ifidimulẹ kankan ninu imọ ijinlẹ sayẹnsi, aṣa yii ṣi n tẹ siwaju lọpọlọpọ orilẹede bii Indonesia, Iraq ati Turkey. Ẹgbẹ awọn oniṣegun oyinbo lorilẹede Iran awọn kii ṣa dede ṣe ayẹwo ibale fun awọn ọlọmọge bi ko ba ni idi kan pato to ṣe pataki bii ti ọrọ ba di ọrọ  ile ẹjọ tabi ẹsun ifipabanilopọ.. Amọṣa ọdọ awọn lọkọlaya to ti gbe ara wọn niyawo ni pupọ ẹbẹ fun iwe ẹri ayẹwo ibale obinrin to n jade tọ awọn  dokita iṣegun oyinbo ti n wa. Awọn ileewosan aladani ni wọn si maa n lọ- iya wọn yoo si tẹle wọn lọ. Akọṣẹmọṣẹ nipa itọju ara obinrin tabi agbẹbi ni yoo ṣe ayẹwo naa ti yoo si kọ iwe ẹri naa fun wọn. Lara awọn ohun ti yoo wa lori iwe ẹri naa ni orukọ obirin naa, orukọ baba rẹ, nọmba idanimọ rẹ lọdọ ijọba ati fọto rẹ nigba miran. Iwe ẹri naa yo ṣe apejuwe ipo ti ibale rẹ wa, yoo si tun kọ ọ si pe ""Wundia ṣi ni ọmọdebinrin yii."" Ọkan lara awọn dokita to ti n fun awọn eeyan ni iwe ẹri ayẹwo ibale ni Dokita Fariba jẹ. O ni ko si aniani pe aṣa to tiniloju pupọ ni, amọṣa o ni igbagbọ oun ni pe iranlọwọ loun n ṣe fun ọpọlọpọ awọn obinrin. ""Wahala awọn mọlẹbi wọn pọ. Nigba miran, maa fi ẹnu lasan pa irọ fun awọn lọkọlaya naa. Bi wọn ba ti ba ara wọn sun ti wọn si fẹ gbe ara wọn niyawo, maa sọ ọ niwaju awọn mọlẹbi wọn pe wundia ṣi ni ọmọbinrin naa."" Amọ o, ọpọlọpọ awọn ọkunrin lo ṣi n poungbẹ lati fẹ obinrin ti wọn ko tii ja abale rẹ. Ali  oniṣẹ ọwọ ẹni ọdun mẹrinlelọgbọn sọ pe Shiraz sọ pe, ""Bi obinrin ba ti padanu ibale rẹ ṣaaju igbeyawo, wọn ko lee fi inu tan an. O lee fi ọkọ rẹ silẹ lọ fẹ ẹlomiran. O ni oun nitoun ti ni ibalopọ pẹlu obinrin mẹwaa nitori pe oun ko le mu ara duro. Ali gba pe iwa abosi pata gba ni aṣa orilẹede Iran naa ṣugbọn oun ko fẹ tapa si aṣa awujọ oun. Ọpọ awọn eeyan lorilẹede Iran, paapaa lawọn ileto kerejekereje, ni wọn fara mọ ohun ti Ali sọ. Lẹyin ọdun mẹrin to gbiyanju lati gbẹmi ara rẹ to ṣi tun ṣi n gbe pẹlu ọkọ rẹ to n fi iya ati abuku kan an, lẹyin o rẹyin Maryam ti lanfani lati kọ ọkọ rẹ silẹ nile ẹjọ. Lọsẹ diẹ sẹyin lo di apọn pada. ""Yoo nira fun mi gidi lati gbẹkẹ le ọkun lẹyin eyi o. mi o si ro pe mo lee tun ni ọkọ mọ lọjọ iwaju."" Pẹlu omilẹgbẹ awọn obinrin miran, Maryam pẹlu ti di ọkan lara awọn ami ẹhonu tako aṣa yii lori ayelujara. Bi o tilẹ jẹ pe ko reti ki ayipada de laipẹ, koda ni igba aye rẹ, amọṣa o ṣi n ni igbagbọ pe awọn obinrin yoo lanfani kan naa pẹlu awọn ọkunrin lorilẹede naa laipẹ jọjọ. ""Mo mọ pe yoo waye lọjọ kan. Mo ni ireti pe lọjọ iwaju, ko ni si ọdọbinrin ti yoo la ohun ti mo la kọja kọja."" A ṣe ayipada gbogbo orukọ ti a lo ninu akọsilẹ iroyin yii lati daabo bo awọn eniyan ti ọrọ kan. Bi o ba n la eyikeyi ohun ti a mẹnuba ninu akọsilẹ iroyin yii kọja, jọwọ kan siBBC Action for Support"	Ajo eleto ilere lagbaye	https://www.bbc.com/yoruba/afrika-62620469
Ní ìmọ̀ nípa bi BBC ṣe n ṣiṣẹ́ ìròyìn ayélujara nínú òtítọ́ àti láì ti igbá kan bọ̀ ọ̀kan nínú	"BBC jẹ́ ìlúmọ̀ọ́ka láàrín àwọ́n olólùfẹ́ rẹ̀ lórìlẹ̀-èdè UK àti jákèjádò àgbáyé, à ń ṣe àgbékalẹ̀ ìròyìn tí ẹ le fọkàn tán. Ẹ̀rọ ayélujára wa, Móhùnmáwòràn àti Rẹdíò, ìròyìn tó  pé ti ko sì ní ẹja ń bákan nínú, ti ó dádúró tí ó sì wà fún òótọ́ ní BBC ń ṣe. Èròjà ìlànà tí BBC ń gba ṣe ìròyìn: Ọ̀pọ̀ àwọn olólùfẹ́ BBC ní ìfẹ́ nítori pe ìròyìn wa kò ni ẹja n bákan nínú òòtaọ́ yìí si ló jẹ ki wọ́n dúro tìwá gbágbáágbá. Ilé iṣẹ́ BBC kò ní bàbá ìsàlẹ̀, à kìí parọ, a sí ní òótọ́. A ní ìfarajì láti mú ìròyìn tó gún reége láì gbé ọmọ ọbà fún ọ̀ṣun, bákan náà ni a maa ń yàgò gédégédé fún ǹkan to ba lé ṣi àwọn olólùlùfẹ́ wa lọ́nà ""Ìfarajì wa fún àìfigbákan bọ̀kan nínú jẹ gbùngbùn ọkọ̀ ìgbákẹ̀le àwọn ènìyàn nínú wa. Nínú gbogbo àwọn ìròyìn tí à ń gbé síta a má ń fi ojú sùnùkùn wo ìròyìn tí a ba fẹ́ gbe síta láti rii dáju pe kìí ṣe èrò ara wa ní à ń gbe jáde. A máa n ṣe àgbéyèwò ìròyìn kan, à ó yẹ gbogbo ẹ̀rí to níṣe jáde pẹlu àìní ẹni ti a ń ṣègbè fún lọ́kan"" A mọ pé ó n ira láti dá ìròyìn tó jẹ́ ojúlowó mọ̀ lári ẹ̀rọ ayélujára. Bákan náà ní a mọ pé ọ̀pọ̀ àwọn olólùfẹ́ wà ló fẹ́ ní òye bí BBC ṣe ń gbé ìròyìn wọ́n jáde. Nítorí ìdí èyí, BBC ń ṣiṣẹ́ takuntakun láti sàlàyé ìrú àwọn ìmọ̀ ti ẹ ń kà tàbí wò lóri ẹ̀rọ ayélujára, níbo àti ọ̀dọ̀ tààni ìrú ẹni tó ń gbé ìròyìn náà jáde, àti pé báwo ní wọ́n ṣe kọ ìròyìn náà, nípasẹ̀ èyí, ẹyin gan ó le jẹ́rìí sí ọ̀nà ti ẹ fi lè ní ìgbẹkẹ̀lé nínú ìròyìn BBC À ń  ṣe atọ́ka tó ṣàlàyé ìṣẹ́ ìròyìn tó ṣe gbẹ́kẹ̀lé ""ẹ̀rọ ìkàwé"", èyí túnmọ sí pé à lè ṣe àwári rẹ̀ nípa lílo èròjà tí a fí ń ṣe àwári ǹkan lórí àwọn èròjà àtẹjíṣẹ́ orí ẹ̀rọ ayélujára, èyí yóò ma ràn wọ́n lọ́wọ́ láti dá ìròyìn òótọ́ọ́ mọ̀ àti orísun rẹ̀ náà. Ó ti pẹ́ tí BBC tí ní àwọn ìlànà tó ń gba kọ ìròyìn tí yóò sí wà ní ìbámu pẹ̀lú àwọn àlàklẹ tí ó yẹ nínú ètò ìròyìn kíkọ. Láti mú kí ó rọ̀rùn fún yín láti rí bí a ṣe ń lo àwọn ìlànà ìlànà ní yàrá ìkóròyìn jọ wa, a ti kọ gbogbo àwọn ǹkan ti yóò wúlò fún yín sí ipele yìí. Èrongbà wa: Èròngbà wà ní  láti gbé ìgbésẹ̀ láti ṣe ǹkan ti yóò ṣe àǹfàní fún ará ìlú, ṣíṣe ìṣẹ́ fún àwọn alábara wa nípa pípèsè ìròyìn tó yàtọ̀, tó kú ojú òṣùwọ́n, tí ko sì ni ẹjańbakàn ńinú, bákan náà ni à n kọ́ àwọn ènìyàn lẹ́kọ̀ọ́, à n fí ohun tó ń lọ to wọ́n leti bákan náà ni àn dáwọn lára yá. Fún ẹkúnrẹ́rẹ́ BBC Charter. Olùdásílẹ̀, Àgbékalẹ̀, Ọ̀nà tí à n gbà rí owó àti Ẹbun: Ilé iṣẹ́ BBC dádúro gedegbe kúrò ńinú ǹkan tó le ta ẹrẹ̀ bá àwọn àlàsílẹ̀ ìlàna ìròyìn ti à ń gbé jáde. Ìdánilójú wà fún àwọn oníbàrá wa pé àgbéjade ìròyìn wà kìí ṣe nítori ìfẹ́ inú ẹnikẹni, yálà olóṣèlú, tàbí àwọn olókòòwò, tàbí ọlọ́dan ni kànkan. Ní ìmọ̀ síi nípa bí BBC ṣe ń rí owó ìsúná rẹ̀ yálà ní ilẹ̀ Gẹ̀ẹ́sì tàbí láwọ́n orilẹ̀-èdè òkè òkunBBC Charter on the independence of the BBC. Ọdún ìdásílẹ̀ ilé iṣẹ́ BBC: A dá BBC sílẹ̀  ń ọjọ̀ kejìdílógun oṣù kẹwàá, ọdún 1922. Ka ẹkúnrẹ́rẹ́ rẹ̀ níbi history of the BBC. Òfin to de ìlànà àmúlò: Awọn BBC's Editorial Guidelines ṣe àlàálẹ̀ àwọn ìlànà ti à n gbà ṣe ìsẹ́ ìròyìn ati bí àwọn ìroyin wa yẹ kó wà. Àwọn ìlà fún àyẹ̀wò Onírúurú ìlànà ìṣe: Ní ìmọ̀ nípa bi ilé iṣe BBC ṣe farajì fún ṣiṣe àmojúto oríṣiriṣi ẹ̀yà BBC Charter. Ìjábọ àwọn òṣìṣẹ́ nípà ẹyàmẹya: Mọ̀ nípa bí BBC ṣe ń ṣisẹ́ láti túbọ̀ mú ìwúri ba gbogbo ẹ̀yá, ẹsin àti àwọ̀ BBC's Equality Information Report. Àwọn Àtúnṣe: Ilé iṣẹ́ BBC ń a fi ara ji fun aseyori ise to n lo geere . Àwọn ìlànà sí àtúnṣe ní a le ri ninu àwọn abala ilàna bí a ṣe ń kọ ìròyìn Ọ̀nà tí à n gbà ṣe ìwádìí ìròyìn wa  gbọdọ̀ dá lóri òòtọ́, èyí ti o ṣe gbéléwọ̀n, tí a si kọọ́ sílẹ̀ ní èdè tó dántọ́ ati pe ko gbodo ni ìtúmọ míràn sí ohun ti a sọ. A gbọdọ jẹ́ olóòtọ́ kí a sì yẹra fún ohun ti a kò mọ̀, iroyin kùbá kùgbé. Ifẹ̀sùn kan, ẹ̀rí nípa àfojúrí nìkan àti àwọn ǹkan  míràn ti a kò le fìdí rẹ̀ múlẹ̀ gbọ̀dọ̀ jẹ́ bi àfiwé pẹ̀lú ǹkan ti ẹlòmíràn ti fi ìdí rẹ̀ múlẹ̀ Tí a ba ṣe aṣìṣé,  a máá n jáde si gbangba láti tọrọ àforíjì, bákan náà ni a ma ní a máá n gba àwọn ènìyàn níyanjú láti kọ àṣà kíkọ́ ẹ̀kọ́ lára elòmíràn. Bí a ba ti ṣe atúnṣe si ǹkan ti a ti kọ síta tẹ́lẹ̀, a máá ń pe àkíyesí àwọn alábàráà wà sí àkíyàsí pé à ti ṣe àtúnṣe, pèlú àsìkò ti ìrú àtúnṣe bẹ́ẹ̀ wáye. Tí ó ba jẹ́ pé ìrú àṣìṣe bẹ́ẹ̀ kò yìí ìtumọ tàbí ǹkan ti ìròyín náà lòdí si ìlàna imúṣẹse wa bí àpẹrẹ (àṣìkọ orúkó) à ṣe àyípada lái pe àkíyèsí ẹnikẹni síi. Àyà fi to ba jẹ́ pe ìrú ìròyìn bẹ́ẹ̀ kìí ṣe fún ìgbà pípẹ́ a nígbàgbọ́ pé irú àkọsílẹ̀ yìí ti a gbé jáde lóri ẹ̀rọ ayélujára yóò dí ǹkan ti yóò ma wa titi fún àtúnlò àti pé a kò ní yọọ́ kúrò. Ẹ̀wẹ̀ a lè rí àwọn ìdí tó le mú ọ̀rọ̀ òfin dáni, kí ó mú ewu dáni fún ọlọdani tàbi kí o ma ba ìlànà tí àn gba ṣe iṣẹ́ ìròyìn ni BBC ti a ko si le ṣe àtúnṣe si, à ki a yọ. Àwọn ìlà fún àyẹ̀wò: Àyẹ̀wò/ìwádìí tó yè kooro: Àyẹ̀wọ̀ àti ìlànà pípéyé ni a ti sàlàyé nínú Editorial Guidelines on Accuracy. Àwọn orísun ti a o lè dárúkọ: Àwọn àlàkalẹ̀ ìmúṣe àti ìtọ́sọ́nà lóri lílo àwọn orísún ti kò lórúkọ wà ni ẹ̀kúnrẹ́rẹ́ nibi yìí Editorial Guidelines. Awọn ìlà àyẹwò míiràn: Àwọn àbọ̀ tó ṣe siṣẹ́ lé lórí: A ṣe àgbékalẹ̀ ìlànà tí BBC ńgba láti moju to aríwisi awọn alábàra wọ́n BBC Complaints Framework.. Olùdarí BBC: Èyí ní àwọn ọ́gá àgbà aláṣẹ ẹka ìròyìn BBC News Board. Ìròyìn BBC tí ó ba jẹ pe BBC ló ṣe ìwádìí rẹ̀ máa ń ni orúkọ àkọròyín àti àwọn akọroyin tó tí wọ́n ní ojúṣe kan pàtó. Sùgbọ́n àwọn ìròyìn ti a sà káàkíri awọn ìwé ìròyìn míràn, tàbí ti a ba mú ìwádiìí jáde ní àwon ẹka BBC mírà, tàbi ti akọròyìn kan ti kọkọ ṣiṣé lé lori sáájú tẹ́lẹ̀ kò lé gbé orúkọ kankan lóri. Ilé iṣẹ́ ìròyìn BBC máá ń fi ìyàtọ̀ sí àwọn ìròyin tí a le fí àwọn ìdí rẹ múlẹ̀ àtí àwọn èyí ti àwọn ènìyàn kan sọ èrò ọkàn wọ́n lásán. a máa n lo ẹ̀rọ ìkàwé se àkọle rẹ̀ si ipele mẹ́fà: Àgbéjáde iṣẹ́ wa bótiwù kórí máà n kún ojú oṣùwọ̀n, a máá n ṣe ìwádìí láti orísun to múná dóko pẹ̀lú ẹ̀ri to dáju, àyẹwò fínifíní, ati àgbekalẹ ni ede ti o daju, àti òtitọ. A ngbiyanju lati jẹ olòótọ́ kí a sì sàlàyé nípa ohun ti  a ko mọ, bákan náà ni a maa n yago fun wọ́niwọ́n pé. Lásìkò ti ilé iṣẹ́ ìròyìn BBC bá ti gbarale orisun kan fun ìròyìn rẹ̀, à ó kọ orúkọ ẹní náà sii tí ààyè rẹ̀ bá yọ. Ní ọ̀pọ̀ ìgbà a máa n tọ́kasi àtẹjáde ìjọba, èyí to ba jẹ mọ ìṣìrò tàbi orísun ọ̀rọ̀ kan to n lọ nita,  lati fun yin ni anfani lati dẹjọ fun ara yin lori alaye ipilẹ ìròyìn tábi àlàyé lóri ìròyìn ti à n ṣe. Nígbà kúúgbà ti to ba yẹ, a máa n fi ìlà ti a o fi de ojú opó àwọn ti ni ìròyìn, tàbi tan imọlẹ̀ si ǹkan ti à ń sọ ínú ìròyìn wa. Fún iṣẹ́ to níkìmí nínú, bí iṣẹ́ ìwádìí tàbi kíkọ ìròyìn tó níṣe pẹ̀lú dátà, a máa ń ràn yín lọ́wọ́ láti ni òye bi a ṣe ń se iṣẹ́ wa nípà sísàfihàn bi aṣe ṣe àkójọ dátà àti ìtúpalẹ̀ ohunkohun to ba dabi ẹni pe ó ta kókó, àwọn àròsínú tàbi ìlànà míràn ti a gbà ṣiṣẹ́- bí àpẹẹrẹ, àwọn àpẹẹrẹ ìkẹ́kọ̀ọ́, ìwọ̀n àyẹwò, sisasoju, awọn àlà àìtọ́, báwo  ni a ṣe gba dátà, ọ̀nà wo lo gbà báramu lágbàyé, pẹ̀lú ìgbà àti àkókò"	Ipinlẹ Yobe	https://www.bbc.com/yoruba/institutional-48528718
No Bra Day: Àyájọ́ ‘Má wọ kọ́mú’ ló ń pe àkíyèsí àwọn obìnrin sí àìsàn jẹjẹrẹ ọyàn	Ọjọ Kẹtala osu Kẹwa ọdọọdun ni ayajọ ọjọ 'Ma wọ kọmu' lorilẹede Naijiria eyi to n sọ fun awọn obinrin lati yan kọmu lodi lọjọ naa. Gẹgẹ baa si se mọ, osu kẹwa yii kan naa ni awujọ agbaye ya sọtọ fun ayajọ gbigbogun ti aisan jẹjẹrẹ ọyan, lọwọ-lọwọ bayii, ori ayelujara si ti kun fun aworan awọ̀n obinrin to n yan kọmu lodi lonii lati dena arun jẹjẹrẹ ọyan. Gẹgẹ baa se gbọ, ohun to fa idasilẹ ayajọ ọjọ 'Ma wọ kọmu' ni Naijiria ni lati pe akiyesi awọn obinrin si aisan jẹjẹrẹ ọyan ati awọn ọna ti wọn lee gba dena rẹ. Lasiko ayajọ ọjọ 'Ma wọ kọmu' yii si ọpọ obiinrin maa n fi ọyan wọn silẹ bi Ọlọrun se daa, lai wọ kọmu taa mọ si Bra tabi Brassiere lati koo soke, nitori pe iwadi kan ti fidi rẹ mulẹ pe awọju kọmu gan maa n fa aisan jẹjẹrẹ. Amọ ọpọ awọn obinrin to ti ni aisan jẹjẹrẹ, amọ ti ori ti ko yọ, ni ko lee se lai ma wọ kọmu nitori wọn nilo lati fi kọmu gbe fukẹfukẹ soke, eyi ti wọn se rọpo ọmu fun wọn lẹyin isẹ abẹ ti wọn fi ge ọyan wọn kuro. To ba lọ se ayẹwo agọ ara rẹ nile iwosan, obinrin gbọdọ ri daju pe awọn osisẹ eleto ilera se ayẹwo ọyan fun oun lọna to peye, ti ẹnikọọkan si gbọdọ mọ baa ti se ayẹwo ọyan funra ẹni Nibayii ti ayajọ ọjọ 'Ma wọ kọmu' tun ko loni, a n rọ gbogbo obinrin lati se ayẹwo ọyan wọn nitori ijafara lewu, ati okeere si ni oloju jinjin ti n mu ẹkun sun.	Etọ awọn obinrin	https://www.bbc.com/yoruba/afrika-50031792
Ìjọba ilẹ̀ Gẹẹsi kéde iye ọmọ Naijiria tó ti jápa lọ́dún yìí tí wọ́n tún kó mọ̀lẹ́bí wọn dání	Iwadii kan ti fi han pe iye awọn ọmọ Naijiria to lọ silẹ Gẹẹsi lọdun yii pẹlu awọn mọlẹbi wọn pọ̀ ju ti awọn ọdun to ti kọja lọ. Eyii ko ṣẹyin iye awọn eeyan to n gba Visa lati lọ  kẹkọọ gboye nilẹ naa, ti wọn yoo si ko awọn ẹbi wọn dani. Ninu atẹjade ti ijọba ilẹ Gẹẹsi fi lede, wọn ni awọn ọmọ orilẹ-ede India lo pọ ju ninu awọn to tẹkọ leti lọ silẹ naa lọdun yii lati lọ kawe. Lẹyin India ni China, ti awọn orilẹ-ede mii si n tẹle wọn lẹyin. Iye awọn ọmọ Naijiria to ti lọ si UK lati lọ kawe jẹ 34,000 nigba ti wọn ko awọn mọlẹbi wọn ti iye wọn jẹ 31,898 dani. Atẹjade ijọba ilẹ Gẹẹsi fi han pe ida ogoji awọn to ko ẹbi wọn lọ kawe nilẹ Gẹẹsi laarin ọdun to kọja si oṣu Kẹfa ọdun yii lo jẹ ọmọ Naijiria. Atẹjade naa ni “Ni ipari oṣu Kẹfa ọdun 2022, a ti fun eeyan 486,868 ni Visa lati kawe, pẹlu awọn mọlẹbi wọn, eyii to fi ida 71% ju ti ọdun to kọja lọ.” “Iye Visa ti a fun awọn eeyan lati kawe lọdun yii lo ga ju ninu itan wa.” “A fun awọn ọmọ India 117,965 ni Visa, eyii to fi 80,569 ju ti ọdun 2019 lọ.” “Ni ti awọn ọmọ Naijiria, Visa ti a fun wọn fi ida +686% le ju ti atẹyinwa lọ.” Ọpọ eeyan lo n fi Naijiria silẹ pẹlu awọn ẹbi wọn, paapaa ninu ọdun yii. Igbesẹ naa gbode to bẹẹ ti awọn kan fi n pa owe kan pe “Oju la ri, a o mọ ẹni to n lọ UK.” Yatọ si pe awọn eeyan n lọ kawe, pipese igbeaye to dara fun awọn ati awọn mọlẹbi wọn ni eredi ti ọpọ awọn ọmọ Naijiria ṣe n japa lasiko yii. Lara awọn to ti lọ sọ pe awọn idi wọnyii ati idi mii lawọn ṣe n japa kuro ni Naijiria.	Ọrọ aje	https://www.bbc.com/yoruba/articles/cg615pw474qo
N kò nílo ẹ̀sìn Mùsùlùmí, Krìstẹ́nì tàbí ẹ̀sìn ìbílẹ̀ àmọ́ ... - Wole Soyinka	Ọjọgbọn ati onkowe, Wole Soyinka ti kede pe oun ko ki n ṣe Musulumi, Kristẹni tabi ẹlẹsin ibilẹ rara. O sọ eleyi nigba to n ṣe afihan iwe rẹ to pe orukọ rẹ ni ‘Of Power and Freedom’, eyi to waye ni Mike Adenuga Center to wa ni Ikoyi, nipinlẹ Eko, lọjọ Aiku ọsẹ yii. Soyinka, nigba to n dahun si ibeere, akọroyin, Kunle Ajibade bii pe o kọ sinu iwe rẹ pe oun ko ki n ṣe Musulumi, Kristẹni tabi ẹlẹsin ibilẹ sugbọn o maa n lo awọn ẹsin naa lati ṣe apẹẹrẹ ninu awọn iwe rẹ. Nigba to n fesi, Soyinka ni oun ko ki n ṣe ẹlẹsin kankan pato ati pe oun ko nilo wọn fun idi kan tabi omiran. O ṣalaye pe otitọ nipe oun ko ba wọn kopa ninu siṣe ẹsin wọn sugbọn oun ri awọn oriṣa gẹgẹ bii pe wọn wa lootọ ati pe oun maa n lo wọn ninu awọn iwe oun. “N jẹ mo ni igbagbọ ninu ẹsin kankan? N ko ro pe mo nilo ẹyọkan. “Awọn eeyan ni ẹtọ wọn ati pe awọn eeyan kan maa n ṣe dida oriṣa. “Ko si nnkan to buru pe mo n lo awọn oriṣa yii ninu awọn iwe mi. “Sugbọn ki n kopa ninu ẹsin? Rara, n ko ṣe ẹsin kankan, n ko si nilo wọn”.	Ẹsin	https://www.bbc.com/yoruba/articles/c518711rgmko
Idiroko Border Reopening: Àwọn èèyàn Idiroko ń fẹ́ kí iṣẹ́ tètè bẹ̀rẹ̀	Ìjọba àpapọ̀ kéde ṣíṣí ibodè mẹ́rin mìíràn, èrò àwọn ọmọ Nàìjíríà ṣọ̀tọ̀ọ̀tọ̀ Àwọn ènìyàn ìlú Idiroko ní ìjọba ìbílẹ̀ Ipokia, ìpínlẹ̀ Ogun tí fi ìkọnilóminú hàn sí bí ìjọba àpapọ̀ ṣe gbé àwọn ẹnu ibodè kan tì pa. Ẹnubodè Idiroko tó pa ààlà sí orílẹ̀ èdè Nàìjíríà àti orílẹ̀ èdè Olómìnira Benin jẹ́ ọ̀kan lára àwọn ẹnubodè tí ìjọba àpapọ̀ kéde rẹ̀ wí pé kí wọ́n ṣí láti ọjọ́  Ẹtì, ọjọ́ kejìlélógún oṣù kẹrin, ọdún 2022. Nígbà tí BBC News Yorùbá kàn sí àwọn ènìyàn ìlú láti mọ ohun tí ojú wọn rí láàárín ọdún mẹ́ta tí ẹnubodè náà wà ní títì pá, wọ́n ṣàlàyé pé ohun tí  ojú àwọn rí kọjá sísọ. Lára àwọn tó ń ta oúnjẹ àti èso nínú ọgbà ẹnubodè Idiroko ní fún ọdún mẹ́ta tí ẹnubodè náà fi wà ní títì pá ọ̀pọ̀lọpọ̀ àwọn ni kò rí nǹkankan ṣe tí ayé kò sì dẹrùn fún àwọn. Wón ní àwọn kò rí ibi kankan gba lọ dé bi tí àwọn yóò rí ọwọ́ họrí tí gbogbo ìlú sì dá páropáro. Wọ́n fi kun pé bí ó tilẹ̀ jẹ́ pé inú àwọn dùn sí pé ìjọba àpapọ̀ tì ṣí ẹnubodè náà, gbogbo nǹkan kò ì tíì bọ̀ sípò fún àwọn nítorí iṣẹ́ kò ì tí bẹ̀rẹ̀ ní pẹrẹu. Agbẹnusọ àwọn ọ̀dọ́ Ipokia sọ̀rọ̀: Nínú ọ̀rọ̀ tirẹ̀, Agbẹnusọ àwọn ọ̀dọ́ ní ìjoba ìbílẹ̀  Ipokia ní ó ṣe àwọn láàánú wí pé púpọ̀ nínú àwọn ló ti jẹ́ Ọlọ́run ní pè nítorí àkóbá tí ìṣẹ̀lẹ̀ títi ẹnubodè náà kó bá àwọn. Ó ṣàlàyé pé kò dín ní ẹgbẹ̀rún lọ́nà ẹgbẹ̀fà àwọn ọ̀dọ́ ló ń ṣiṣẹ́ nínú ọgbà náà kí wọ́n tó tìí pa. Ó fi kun pé lẹ́yìn tí wọ́n ti ibodè náà ọ̀pọ̀lọpọ̀ wọn ni kò rí okoòwò kan tí wọ́n sì di nnkan mìíràn sínú ìlú. Ó tẹ̀síwájú wí pé gbogbo ètò ọrọ̀ ajé ìlú náà ló ti dẹnu kọlẹ̀ ti ohun gbogbo kò si lọ létòletò mọ nítorí pé àwọn tó ń kó ọjà wọlé jáde ló ń mú ètò ajé ìlú náà gbèrú. Bákan náà ló pàrọwà sí ìjọba bí wọ́n ṣe ṣí ẹnubodè náà láti jọ̀ ọ́ jàre báwọn dá ètò ṣíṣe ìwé orí ọkọ̀ padà sí ẹnubodè náà nítorí ohun ni iṣẹ́ tí ọ̀pọ̀lọpọ̀ àwọn ọ̀dọ́ ìlú náà fi ń jẹun. Ó ní láti bí ọdún mẹ́fà sẹ́yìn ni ìjọba àpapọ̀ ti da dúró ṣaájú kí wọ́n tó gbé ẹnubodè náà tì pa pátápátá lọ́dún mẹ́ta sẹ́yìn Àwọn awakọ̀ náà fi ẹ̀hónú wọn hàn Nígbà tí wọ́n ń bá ikọ̀ ìròyìn BBC News Yorùbá sọ̀rọ̀ ní àwọn awakọ̀ ní ìlú Idiroko ní ojú àwọn rí tó lásìkò tí ìjọba fi gbé ẹnubodè Idiroko tì pa. Wọ́n ṣàlàyé pé ní àwọn kìí rí epo bẹntiróòlù rà nítorí ilé epo Conoil kan ṣoṣo tó wà ní ìlú Idiroko tí kógbá sílé nítorí ẹnubodè tí wọ́n tì pa. Bákan náà ni wọ́n kọminú pé ọ̀dúnrún náírà ni àwọn ń ra jálá epo bẹntiróòlù kan lọ́wọ́ àwọn tó ń lọ ra epo bẹntiróòlù ní ìlú mìíràn wá tà á fún àwọn. Wọ́n ní àkóbá ńlá ni títì tí ìjọba ti ẹnubodè náà jẹ́ fún àwọn tí ọ̀pọ̀ èèyàn sì ṣe kòńgẹ́ ọlọ́jọ́ wọn nígbà tí wọ́n jóná kú níbi tí wọ́n ti ń gbé epo bẹntiróòlù gun orí ọ̀kadà. Bẹ́ẹ̀, wọ́n fi ìrètí hàn wí pé tí ètò ọrọ̀ ajé bá bẹ̀rẹ̀ ní ẹnubodè náà, nǹkan yóò yípadà sí rere fún àwọn ènìyàn ìlú náà. Ìjọba àpapọ̀ ṣí ẹnubodè Idiroko àti àwọn mẹ́ta mìíràn, wo ohun tí BBC bá bọ̀ níbẹ̀ Ìjọba àpapọ̀ ṣí ẹnubodè Idiroko àti àwọn mẹ́ta mìíràn Ní ọjọ́ Ẹtì, ọjọ́ kejìlélógún, oṣù kẹrin, ọdún 2022 ni ìjọba àpapọ̀ orílẹ̀ èdè Nàìjíríà kéde ṣíṣí àwọn ẹnubodè mẹ́rin. Àwọn náà ni ẹnu ibodè Idiroko ní ìpínlẹ̀ Ogun, Jibiya ní ìpínlẹ̀ Katsina, Kamba ní Kebbi àti Ikom ní ìpínlẹ̀ Cross River. Ohun ti BBC Yoruba ba bọ ni Idi Iroko lo wa ninu fọnran yii Kini o ti ṣẹlẹ saaju? Àtẹ̀jáde kan látọwọ́ igbákejì ọ̀gá àgbà àjọ tó ń mójútó ẹnubodè, Custom, E. I. Edorhe ni ìjọba àpapọ̀ ti ṣe ìkéde náà tó sì wá rọ àwọn òṣìṣẹ́ àjọ náà láti ṣàmójútó àwọn ẹnu ibodè náà daadaa. Ní oṣù kẹjọ, ọdún 2019 ni ìjọba àpapọ̀ pàṣẹ pé kí gbogbo ibodè àti ẹnu ààlà ilẹ̀ tó wọ orílẹ̀ èdè Nàìjíríà di títì pa nítorí àti dènà kíkó àwọn oúnjẹ kan wọ orílẹ̀ èdè yìí. Bákan náà ni ìjọba ní ìgbésẹ̀ náà yóò mú ìdàgbàsókè bá ìpèsè àwọn oúnjẹ kan bíi ìrẹsì lábẹ́nú. Ẹ̀wẹ̀, ní oṣù kejìlá, ọdún 2020, ìjọba kéde pé kí wọ́n ṣí àwọn ibodè Seme, Ilela, Maigatari àti Ofong. Láti ìgbà náà ni àwọn ènìyàn ti ń pòùngbẹ pé ìgbà wo ni ìjọba yóò ṣí àwọn yòókù kó tó di pé ìjọba kéde ṣíṣí rẹ̀ lópin ọ̀sẹ̀ tó kọjá. Àwọn ènìyàn Nàìjíríà fi ìdùnnú hàn bí ìjọba ṣe ṣí àwọn ibodè mẹ́rin mìíràn Àwọn olùgbé ẹnu ààlà ibodè orílẹ̀ èdè Nàìjíríà ti ń fò fáyọ̀ bí ìjọba àpapọ̀ ṣe kéde ṣíṣí àwọn ibodè tó wọ orílẹ̀ èdè yìí kan lọ́jọ́ Ajé ọjọ́ Karùndínlọ́gbọ̀n, oṣù kẹrin, ọdún 2022. Àjọ tó ń mójútó àwọn ẹnu ibode orílẹ̀ èdè Nàìjíríà ní ọjọ́ Ẹti kéde pé ìjọba àpapọ̀ ti buwọ́lu ṣíṣí àwọn ibodè Idiroko ní ìpínlẹ̀ Ogun, Jibiya ní ìpínlẹ̀ Katsina, Kamba ní Kebbi àti Ikom ní ìpínlẹ̀ Cross River. Nínú àtẹ̀jáde kan látọwọ́ igbákejì ọ̀gá àgbà àjọ Custom, E. I. Edorhe wá rọ àwọn òṣìṣẹ́ àjọ náà láti ṣàmójútó àwọn ẹnu ibodè náà dada. Nígbà tí BBC ṣe àbẹ̀wò sí ẹnu ibodè Jibiya ní ìpínlẹ̀ Katsina, àwọn ènìyàn agbègbè náà ní ṣíṣí ẹnu ibodè náà yóò mú kí ètò ọrọ̀ ajé ní agbèegbè náà rú gọ́gọ́ si. Alhaji Salisu Jibiya sọ fún BBC pé inú awọn dún nítorí pé ọdún mẹ́ta ní àwọn fi ń gbé nínú ìnira nítorí káràkátà kò wáyé ní agbègbè àwọn. Jibiya ní àwọn ti le máa kó ẹ̀wà, áyá, làbídùn wọlé báyìí ṣùgbọ́n àwọn yóò san owo orí ọjà lórí wọn pẹ̀lú àṣẹ tuntun tí ìjọba àpapọ̀ pa yìí. Ní ìpínlẹ̀ Kebbi bákan náà, ibodè Kamba náà ti jẹ́ ṣíṣí tí àwọn ènìyàn agbègbè náà sọ fún ikọ̀ BBC pé ohun tí àwọn ti ń pa òǹgbẹ rẹ̀ láti ọjọ́ pípẹ́ ni. Yahusa Sahabi ni ohun tí ṣíṣí ẹnu ibodè náà fi dùn mọ́ òun jùlọ ni wí pé gbogbo ọ̀wọ́n gógó tó bá oúnjẹ́ ni àdínkù yóò bá ní àsìkò yìí. Ó ní ìnira tí bí ìjọba ṣe ti ibodè náà kó bá àwọn kò kéré rárá, tí àwọn yóò sì mí mímí àláfíà báyìí. Kí ló ti ṣẹlẹ̀ sẹ́yìn? Ní oṣù kẹjọ, ọdún 2019 ni ìjọba àpapọ̀ pàṣẹ pé kí gbogbo ibodè àti ẹnu ààlà ilẹ̀ tó wọ orílẹ̀ èdè Nàìjíríà di títì pa nítorí àti dènà kíkó àwọn oúnjẹ kan wọ orílẹ̀ èdè yìí. Bákan náà ni ìjọba ní ìgbésẹ̀ náà yóò mú ìdàgbàsókè bá ìpèsè àwọn oúnjẹ kan bíi ìrẹsì lábẹ́nú. Ẹ̀wẹ̀, ní oṣù kejìlá, ọdún 2020, ìjọba kéde pé kí wọ́n ṣí àwọn ibodè Seme, Ilela, Maigatari àti Ofong.	Aabo fun ounjẹ	https://www.bbc.com/yoruba/afrika-61228066
Ikú ṣọṣẹ́! Ọ̀gá àgbà ilé ẹ̀kọ́ gíga KWASU jáde láyé	Ọga agba ile ẹkọ giga Fasiti ti ipinlẹ Kwara (KWASU), Ọjọgbọn Mustapha Akanbi ti dagbere faye. Ọkan lara awọn alakoso ile ẹkọ naa, Arabinrin Kikelomo Salle lo fidi ọrọ yii mulẹ ninu atẹjade kan to fi sita lọjọ Aiku. Atẹjade naa ṣafihan pe lẹyin aisan ọlọjọ pipẹ ni Ọjọgbọn Akanbi fi aye silẹ. “A rọ gbogbo eniyan lati ranti idile oloogbe ati Fasiti to fi silẹ ninu adura lasiko yii”. Salle sọ pe wọn yoo ṣagbejade gbogbo bi eto isinku yoo ṣe lọ.	Ipinlẹ Kwara	https://www.bbc.com/yoruba/articles/cjen8ln0y90o
Arsenal fọ́ Sevilla lẹ́nu pẹ̀lú góòlù 6-0	Goolu mẹta ṣangiliti ni atamatase tuntun ti ẹgbẹ agbabọọlu Arsenal ṣẹṣẹ ra, Gabriel Jesus gba wọle sawọn lasiko ti Arsenal fi na Sevilla ni goolu mẹfa si odo ni idije ife ẹyẹ Emirates Cup to waye lọjọ. Bukayọ Saka naa gba bọọlu wọle sawọn ni igba meji. Ki ifẹsẹwọnsẹ naa to wọ iṣẹju mọkandinlogun ni Arsenal goke pẹlu goolu mẹrin si odo. Eddie Nketia lo wa fọba lee lori. Emirate Cup jẹ idije igbaradi fun saa bọọlu to n bọ lọna eyi ti awọn ẹgbẹ agbabọọlu kan ti ileeṣẹ Emirates n ṣe agbatẹru fun maa n gba lọdọọdun ki ipenija ajakalẹ arun COVID-19 to de ba a lọdun 2020 ati ọdun 2021. Awọn ifẹsẹwọnsẹ miran to tun waye lọjọ abamẹta Ni ilu Oslo lorilẹede Norway ni ifẹsẹwọnsẹ ọlọrẹsọrẹ laarin Manchester United ati Athletico Madrid ti waye. Amọṣa nnkan ko fi gbogbo ara ṣe ẹnuure fun Manchester United. Joao Felix lo bu omi pa ireti wọn ninu ifẹsẹwọnsẹ naa nigba ti ifẹsẹwọnsẹ naa ti n rebi ati danu duro. Amọṣa, alamojuto ifẹsẹwọnsẹ naa, iyẹn rẹfiri fun agbabọọlu Manchester United lọwọ aaringbungbun papa, Fred ni kaadi pupa fun aṣemaṣe lẹyin ti goolu naa waye. Ni ifẹsẹwnsẹ to waye laarin Chelsea ati Udinese ni papa iṣire Dancia arena nilu Udine lorilẹede Italy. Goolu meji lati ẹsẹ Ruben Loftus -Cheek ati Hakim Ziyech lo fun Chelsea ni igara olubori.	Ere Bọọlu	https://www.bbc.com/yoruba/articles/clmkgxglrl9o
Ọwọ Ọlọ́pàá tẹ 'IVD, ọkọ ìyàwó tó dáná sun ara rẹ̀, lẹ́yìn tí mọ̀lẹ́bí ìyàwó kígbe pé ó ti sálọ	"Ileeṣẹ ọlọpaa ipinlẹ Eko ti kede pe ọwọ ti tẹ Ikechukwu Ogbonna, ti ọpọ mọ si ‘IVD’ lori ikú iyawo rẹ, iyẹn Abimbola Martins. Igbesẹ naa lo waye lẹyin ti awọn mọlẹbi Abimbola sọ pe ọkọ rẹ lọwọ ninu iku rẹ. Agbẹnusọ ileeṣẹ ọlọpaa, Benjamin Hundeyin lo kede bẹẹ lori opo Twitter rẹ. Hundeyin ni wọn ti gbe Ikechukwu Ogbonna, ẹni ọdun mẹtadinlogoji lọ si ẹka to ṣe iwadi iwa ọdaranto wa ni Panti, Yaba niluu Eko. Ọjọ kejila, oṣu Kẹwaa, ọdun 2022 yii ni wahala bẹ silẹ nile tọkọtaya ọhun to wa ni Megamound Estate, lagbegbe Lekki, niluu Eko. Ọkan lara awọn aladugbo tọkọ-taya naa, ti ọrọ ọhun ṣoju rẹ sọ pe Bimbo lo koju ọkọ rẹ Ogbonna. O ni ọkunrin naa ti maa n lu aya rẹ ni ilu bara fun ọjọ pipẹ lori awọn ariyanjiyan to maa n waye laarin tọkọtaya. Ikede ileesẹ ọlọpaa naa lo waye lẹyin ti mọlẹbi Abimbola Martins pariwo sita pe ọkọ ọmọ wọn, iyẹn Ikechukwu Ogbonna, ti fi ẹsẹ fẹ kuro lorilẹede Naijiria. Nigba ti wọn n salaye bi isẹlẹ to gbẹmi ọmọ wọn naa se waye ninu atẹjade kan ti mọlẹbi Abimbola fi sita, wọn ni awọn gbagbọ pe Ogbonna lo pa ọmọ awọn. Wọn wa se apejuwe isẹlẹ naa bii ohun ibanujẹ fun awọn obi, mọlẹbi, papa julọ awọn ọmọ. “Isẹlẹ yii jẹ ohun manigbagbe ti ko yẹ ki ẹnikẹni la kọja. Ọpọ igba ni a gbinyanju lati gba ọmọ wa kuro lọwọ ọkọ rẹ  to wa pada gba ẹmi rẹ. “Abimbola jẹ ẹni to ni ẹran ifẹ lara, to si bọwọ fun ọkọ, to tun wa jẹ iya rere fun awọn ọmọ, to si gbinyanju lati pe se igbesiaye rere fun wọn."" M﻿ọlẹbi Martins wa mọ riri itara awọn araalu ati adura wọn lori isẹlẹ naa. W﻿ọn ni awọn nigbagbọ pe ọkọ ọmọ awọn, ti wọn ti fẹ ara wọn fun dun mẹrindinlogun lo gba ẹmi rẹ, to si na papa bora. A﻿wọn mọlẹbi naa ni awọn n fẹ idajọ ododo lori isẹlẹ yii, ti wọn si n bẹ awọn araalu pe ki wọn sugba awọn lati beere fun idajọ ododo lori isẹlẹ yii. Ẹnu lọọlọ yii ni iroyin gbode pe iyawo gbajugbaja oniṣowo ọkọ ayọkẹlẹ niluu Eko, Ikechukwu Ogbonna, ti ọpọ mọ si IVD Autos, iyẹn Bimbo, ti jade laye, ti wọn si  sọ pe ọkọ rẹ lọwọ ninu iku rẹ. Iroyin ni igbeyawo tọkọ-taya naa to ti le ni ogun ọdun ko toro, to si jẹ pe igbaju igbamu ni lojojumọ. Amọ ṣe lootọ ni IVD dana sun iyawo rẹ Bimbo to si n wo niran bo se n jona, tabi iyawo gan lo dana sun ara rẹ gẹgẹ bii iroyin mii to n lọ nigboro? Alaye ree nipa awọn akojọpọ iroyin ti ẹbi tọkọtaya naa gbe sita. Ọjọ kejila, oṣu Kẹwaa, ọdun 2022 yii ni wahala tuntun bẹ silẹ nile tọkọtaya ọhun to wa ni Megamound Estate, lagbegbe Lekki, niluu Eko. Ọkan lara awọn aladugbo tọkọ-taya naa ti ọrọ ọhun ṣoju rẹ sọ pe Bimbo koju ọkọ rẹ Ogbonna, lẹyin ti ọkunrin naa ti maa n lu ni ilu bara fun ọjọ pipẹ lori awọn ariyanjiyan to maa n waye laarin lọkọlaya. Aladugbo naa ni “Mo ji laarọ oni, mo si bẹrẹ si n gbọ ariwo lati inu ile wọn, mo ri IVD to n lu iyawo rẹ, ti obinrin naa si n ke gbajare si ara adugbo lati gba oun.” “Lẹyin naa ni obinrin ọhun bu epo bẹntiro, to si sọ ina sile wọn.” “Bimbo tete fo sinu omi ‘swimming pool’ ninu ọgba ile wọn amọ ina naa ran ile ọhun atawọn ọkọ ayọkẹlẹ olowo iyebiye to wa nibẹ.” “Lẹyin naa ni mo pe awọn eeyan, ti a si gbe Bimbo ati IVD lọ sile iwosan fun itọju amọ ina ọhun ti jo Bimbo kọja sisọ.” “Iṣelẹ yii lo waye lẹyin to ti maa n kọ awọn atẹjade kan soju opo WhatsApp rẹ nipa awọn ohun to n la kọja ninu igbeyawo rẹ.” Ẹwẹ, lẹyinorẹyin, Bimbo jade laye lẹyin to ti gba itọju fun ọjọ diẹ nile iwosan. Lẹyin iku Bimbo ni ibatan rẹ obinrin ti ọpọ mọ si Mama Jazz fẹsun kan ọkọ rẹ pe oun gan lo ṣeku pa aburo oun. Gẹgẹ bii ohun to sọ, Ogbonna yii lo dana sun oloogbe naa, to si tun ya fidio rẹ bi ina ṣe n jo lara ti ko si bikita. Ninu fidio to fi lede loju opo Instagram rẹ, o ni “Bimbo ti ku o, aburo mi ti ku, ina n jo mi.” “IVD, iwọ lo ti aburo mi sinu ina, o si n wo bi ina naa ṣe n jo, bẹẹ lo tun n ya fidio rẹ.” Ohun ti a gbọ ni pe ọkọ oloogbe naa, IVD, ti wọn fẹsun kan ti na papa bora bayii. Amọ ninu awọn atẹjade kan ti ọkunrin naa fi lede loju opo Instagram rẹ, o ni oun ko lọwọ ninu iku iyawo oun rara. Koda, o tun ko awọn ẹri maa jẹ mi ninṣo kan jade lati fi han pe oloogbe naa gan ni onijọgbọn ninu igbeyawo wọn. IVD tun ṣafihan ile rẹ to sọ pe obinrin naa sọ ina si, to fi mọ awọn ọkọ olowo iyebiye to bajẹ, to si fẹsun kan oloogbe naa pe ko fi oun lọkan balẹ ninu igbeyawo wọn. Wayi o, ọpọ awọn ọmọ Naijiria lo ti n ke si ileesẹ ọlọpaa lati ke si ọkunrin naa lati lọ sọ ohun ti oju rẹ to nipa iku iyawo rẹ. Amọ titi di asiko ti a n ko iroyin yii jọ, ileeṣẹ ọlọpaa ipinlẹ Eko ti iṣẹlẹ naa ti waye, ko tii sọ ohunkohun nipa rẹ."	Ilera awọn obinrin	https://www.bbc.com/yoruba/articles/cn4551g9ry5o
Dangote dáa padà fún ì﻿jọba Kogi bó ṣe ti iléèṣẹ́ 'Dangote cement' pa ní Obajana	Ileeṣẹ simẹnti Dangote ti sọ pe lati ọdun 2002, ni oun ti ni ipin idokowo ileeṣẹ simẹnti Obajana, to wa nipinlẹ Kogi. O ni lasiko ti oun dokowo, ijọba to da ileeṣẹ naa silẹ ko tii bẹrẹ si ni ṣe ohunkohun. Awọn alaṣẹ Dangote sọ pe obitibi owo ni awọn ti fi dokoowo si ileeṣẹ simẹnti naa, ti oun si tẹle gbogbo ilana to yẹ ki oun to bẹrẹ ọrọ aje nipinlẹ Kogi. Ọrọ ti ileeṣẹ Dangote sọ yii waye lẹyin ti ijọba ipinlẹ Kogi, ti ileeṣẹ naa pa nitori ẹsun pe ọna alumọkọrọyi lo gba ra awọn ipin idokowo rẹ nibẹ. Ṣugbọn ileeṣẹ yii sọ pe gbogbo igba ni oun n ṣe ojuṣe oun nipa sisan ọpọlọpọ biliọnu Naira ni owo ori, ati titun awọn ilu to wa ni ayika ileeṣẹ naa ṣe. Ọga ileeṣẹ simẹnti Dangote naa, Alhaji Sada Ladan Baki sọ fun BBC pe , ijọba lo ranṣẹ pe awọn lati dokowo nileeṣẹ naa, awọn si ṣe bẹẹ. O ni “gbogbo ilana ati ẹtọ to yẹ ka ṣe lati muṣẹ, to fi mọ gbogbo nkan to rọ mọ didokoowo sileeṣẹ naa. “Ṣugbọn a ko mọ idi ti ijọba ipinlẹ Kogi fi gbe igbesẹ lati ti ileeṣẹ naa pa, nitori wọn fura si wa pe magomago wa ninu ba a ṣe ni idokowo sileeṣẹ naa.” Alhaji Ladan Baki ni o ti le ni billiọnu mẹrindinlogun Naira ti awọn ti san ni owo ori, lati igba ti Gomina Yahaya Bello ti de ipo. Ọsẹ to kọja ni ile aṣofin ipinlẹ Kogi ti ileeṣẹ naa pa, pẹlu awijare pe awọn ri iwe ẹsun gba lati ọdọ awọn ilu kan, pe ileeṣẹ Dangote ko tẹle awọn ilana to yẹ nigba to ra ipin idokoowo ileeṣẹ simẹnti Obajana. Idi si niyii ti awọn alaṣẹ fi sọ pe ki ileeṣẹ naa ko awọn ẹri bo ṣe gba ileeṣẹ naa wa. Akọwe ikede fun ijọba ipinlẹ Kogi, Mohammed Onogu, sọ pe lati bi ọdun marun-un ni ijọba ti n gbiyanju lati ṣe ipade pẹlu awọn alaṣẹ Dangote, ti oun si tun yan oriṣiriṣi igbimọ lati ṣe agbeyẹwo ilana ti Dangote fi gba ileeṣẹ naa, ati ìdá mẹwaa ipin to jẹ ti ijọba ipinlẹ Kogi. O ni ṣugbọn ileeṣẹ naa kọ lati ko ẹri ranṣẹ. Ọgbẹni Onogu sọ pe awọn aṣoju ileeṣẹ Dangote sọ nibi ipade ti wọn ba ijọba ṣe nigba naa pe awọn yoo ko awọn iwe akọsilẹ ati ẹri wa, ṣugbọn ko ṣe bẹẹ, bẹẹ ni ko ba ijọba sọ ohunkohun titi di igba ti ile aṣofin ti ileeṣẹ naa pa. Awọn alaṣẹ Dangote sọ pe eero to yabo ileeṣẹ naa to ẹẹdẹgbẹta, ti wọn si dana sun awọn ọkọ simẹnti, wọn ba awọn kan jẹ, wọn si tun ja awọn bọọsi to jẹ ti ileeṣẹ naa gba. W﻿ọn ni niṣe ni awọn fijilante ijọba to wa ti ileeṣẹ naa pa, yinbọn mọ awọn oṣiṣẹ kan, ti wọn si tun gbakoso awọn ọfiisi. Bakan naa ni ileeṣẹ naa sọ pe ko din ni oṣiṣẹ mẹtadinlọgbọn to farapa lasiko ikọlu naa. Ijọba ipinlẹ Kogi fin ẹsun kan pe awọn alaṣẹ ileeṣẹ Dangote ti sọ ileeṣẹ simẹnti Obajana di ti Dangote, botilẹ jẹ pe adehun to wa laarin rẹ ati ijọba ni pe wọn jọ ni i ni. Kọmisanna fun eto iroyin nipinlẹ naa, Kingsley Fanwo sọ pe irọ patapata ni ileeṣẹ Dangote n pa pe ijọba ta Obajana fun oun. O ni igbimọ oluwadii ti ijọba gbe kalẹ ti gba ijọba niyanju lati wọgile iwe ilẹ meje to fun Dangote. Bakan naa ni akọwe ijọba ipinlẹ Kogi sọ pe ijọba ni ẹri lati fihan pe oun ko fi igba kankan ta Obajana Cement fun Dangote. Ọ﻿gbẹni Fanwo sọ pe ijọba lo ni awọn iwe ti Dangote fi ya biliọnu mẹtalelọgọta lati kọ ileeṣẹ simẹnti naa. O﻿ ni amọ, ko fi igba kankan fun ijọba ni ipin tiẹ lara ere to n wọle lati igba ti ileeṣẹ naa ti bẹrẹ iṣẹ. O ni gbogbo ọna ni ijọba Kogi yoo fi gba ogun ibi awọn eeyan ipinlẹ naa fun wọn lọwọ ẹnikẹni, botiwu ki ẹni naa ga tabi mọ eeyan to. B﻿akan naa lo sọ pe awọn yoo gba gbogbo owo ori ati ere ti Dangote kọ̀ lati fun ijọba lati ọdun 2002 to ti n lo ileeṣẹ naa. Ẹgbẹ kan, Mass Action Against Corruption, sẹ iwọde nilu Abuja ni ọjọ Iṣẹgun. Ẹgbẹ naa fi ẹsun kan pe ileeṣẹ Dangote n lo ọrọ aje ipinlẹ Kogi fun anfaani ara rẹ Agbẹnusọ wọn, Cecilia Ikechukwu sọ fun awọn akọroyin pe Alhaji Aliko Dangote, fi ọgbọn jibiti gba ileeṣẹ simẹnti Obajana , lai si ẹri pe o san owo fun ìdá aadọrun (90%) to ra lọwọ ijọba ipinlẹ Kogi. Lọwọlọwọ, ijọba apapọ ti dasi ọrọ naa pẹlu erongba lati pẹtu si igun mejeeji ninu. A﻿mọ Gomina Yahaya Bello sọ pe oun ṣetan lati ni agbọye pẹlu awọn alaṣẹ ileeṣẹ naa ti wọn ba wa fun ipade. A﻿mọ awọn alaṣẹ Dangote ni awọn ko ni i yi ọrọ awọn pada pe Dangote lo ni ileeṣẹ simẹnti Obajana.	Etọ Ọmọniyan	https://www.bbc.com/yoruba/articles/cjjv484z69no
Ilé tó dàwó ń sọ̀kò, òpó ilé sì yẹ̀, kílé tó wó lulẹ̀ láago méjì òru - Óṣojúmìikòró	Ile alaja mẹta kan ti dawo niluu Ibadan, nibi ti awọn ọja ati dukia ti iye rẹ to ọpọlọpọ miliọnu naira ti ṣofo. Agbegbe Ashi, ni Bodija, ni iṣẹlẹ laabi naa ti waye ni afẹmọju ọjọ Aje. Akọroyin BBC Yoruba to ṣabẹwo si adugbo naa jabọ pe nnkan bii aago meji oru ni ile naa dawo. Ọkan lara awọn eeyan adugbo ti ile naa ti waye, to tun jẹ ẹṣọ alaabo nibẹ, Olusegun Adeagbo, ṣalaye fun BBC Yoruba pe nnkan bii aago mẹwa alẹ ni ile naa bẹrẹ si ni ṣapẹrẹ pe o fẹ dawo. O ni “Nnkan bii aago mẹwaa lo bẹrẹ, mo kọkọ ri ti òpó to gbe ile naa ro bẹrẹ si ni sọko, mo wa ro pe awọn ọlọpaa lo wa.” “Mo tan ina wo oke, mo wa ri pe opo to gbe ile naa ro n ṣi, mo wa lọ ji ẹṣọ to n ṣo ile naa nitori kii ṣe ilegbe ni.” “Bi mo ṣe ji ẹṣọ naa tan ni ile ọhun wo.” Adeagbo sọ pe ọja ti iye rẹ to ẹgbẹlẹgbẹ miliọnu naira ni wọn n ta nibẹ. Gẹgẹ bii ohun to sọ, gbogbo nnkan to wa ninu ile naa lo bajẹ tan yanyan. O ni “Nnkan to bajẹ ninu ile naa yoo to ọgọrun miliọnu naira.” Iya agba kan to n gbe lẹba ile naa, Sherifat Lateef, ṣalaye fun BBC Yoruba pe bi ọrọ ṣe jẹ gan ni Adeagbo sọ ṣaaju. O ni ṣọọbu, ọọfisi ati ile itaja igbalode lo wa nibẹ. Lara awọn nnkan ti iya agba ọhun sọ pe wọn n ta ninu ile ọhun ni oogun oyinbo, nnkan awọn oloyun atawọn ọmọde, ile itaja igbalode, ọọfisi ati bẹẹ bẹẹ lọ. Yatọ sawọn dukia ati ọja to ba iṣẹlẹ naa lọ, ile ọhun tun wo lu ọkọ ayọkẹlẹ kan to wa lẹba rẹ mọlẹ. Amọ ko si ẹmi ẹnikankan to ba iṣẹlẹ ọhun lọ. Titi di akoko ti a n ko iroyin yii jọ, ko si ẹni to le sọ ohun to mu ki ile naa dawo.	Ìbàdàn	https://www.bbc.com/yoruba/articles/cp3v3grel6go
Taofeek ni èsù ló jẹ́ kí òun fipá bá ọmọ ìyàwó rè tó jẹ́ ẹni ọdún mẹ́tàlá sùn ní Ogun	"Ọwọ Ileeṣẹ ọlọpaa ipinlẹ Ogun ti tẹ ọkunrin kan, Taofeek Sulaiman, ẹni ogoji ọdun lẹyin to fipa ba ọmọ iyawo rẹ, ọmọ ọdun mẹtala sun. Agbẹnusọ ileeṣẹ ọlọpaa nipinlẹ Ogun, Abimbola Oyeyemi lo kede ọrọ naa ninu atẹjade kan to fi sita lọjọbọ niluu Abeokuta. Oyeyemi salaye pe ọwọ tẹ afurasi naa lọjọ Aje lẹyin ti ìya ọmọdebinrin naa wa fi ẹjọ sun ni agọ ileeṣẹ ọlọpaa to wa ní Owode Yewa. Gẹgẹ bii Oyeyemi ṣe sọ, iya ọmọ ni oun fẹ ọkùnrin naa lẹyin iku ọkọ oun to jẹ baba ọmọ to sagbako iṣẹlẹ naa. ""Iya ọmọ naa ni ọmọdebinrin sọ fun oun pe ọkọ oun ti ba oun sun lati ọjọ kẹrinla oṣu kẹwaa, ti afurasi naa si n dunkoko pe oun yoo ṣekupa to ba sọ fun ẹnikẹni.""Kete ti iroyin de si agọ ileeṣẹ ọlọpaa ni Yewa ni wọn bẹrẹ iwadi ti ọwọ si ti tẹ ọkunrin afurasi naa""Nigba ti a bẹrẹ ifọrọwerọ pẹlu afurasi naa ni o jẹwọ pe otitọ nipe oun ṣe amọ isẹ eṣu ni."" Oyeyemi ni ọmọdebinrin ni o ti wa nile wosan Idiroko nibi to ti n gba itọju to peye. O ni Kọmisona ileeṣẹ ọlọpaa nipinlẹ Ogun, Lanre Bankole ti palasẹ pe ki gbe afurasi naa lọ si ẹka ileeṣẹ ọlọpaa to n ri si ifiyajẹ ọmọde fun iwadi to peye."	Iwa-ipa nidi ibalopọ	https://www.bbc.com/yoruba/articles/cxx0ld23141o
Kí ló pa dókítà àjọ FIFA tó kú níbí ìdíje Ghana vs Nigeria ní Abuja? Àjọ NFF sọ̀rọ̀	"Ajọ bọọlu ni Naijiria, NFF ti fi ẹdun ọkan rẹ han lori iku oṣiṣẹ eto ilera kan, Dokita Joseph Kabungo, to ku lẹyin ifẹsẹwọnsẹ Ghana ati Naijiria nilu Abuja lọjọ Iṣẹgun. Ṣaaju iku rẹ, Dokita Kabungo to wa lati Zambia, wa lara awọn oṣiṣẹ ilera to ṣe ayẹwo fun awọn agbabọọlu lati mọ boya wọn lo oogun oloro. Atẹjade kan lati ẹka iroyin ajọ NFF sọ pe lootọ ni iku dokita naa jẹ ẹdun ọkan, ṣugbọn o ṣe pataki ki oun sọrọ lori nkan to fa iku rẹ. Ṣaaju ni iroyin ti n tàn kiri pe lasiko ti awọn ero iworan to jẹ ololufẹ Super Eagles ti Naijiria yawọ ori papa lati fẹhonu han nitori ifidirẹmi ẹgbẹ agbabọọ̀lu naa ni wọn lu oloogbe Kabungo pa. Awọn ero iworan naa wọ ori papa, ti wọn si bẹrẹ si ni ju oriṣiriṣi nkan mọ awọn agbabọọlu Super Eagles nitori wọn fi idi rẹmi. NFF ni dokita ajọ naa ti FIFA yan lati wa nibi ifẹsẹwọnsẹ naa, Dokita Onimisi Ozi Salami, sọ pe awọn kan lo ri oloogbe Kabungo nibi to ti n pọkaka iku, nitori ko le mi daadaa. Eyi lo waye nitosi yara ti ẹgbẹ agbabọọlu orilẹ-ede ghana ti n wọ aṣọ. ""Awọn to ri oloogbe sọ nkan to n ṣẹlẹ fun mi. Mo si paṣẹ pe ki wọn o tete ma a gbe lọ sileewosan. ""Ṣugbọn bi wọn ṣe n de ẹnu ọna ileewosan lo kú."" Dokita Ozi Salami sọ fun awọn aawọn alaṣẹ ajọ NFF pe lasiko ti Dokita Kabungo fẹ ẹ lọ pe awọn agbabọọlu orilẹ-ede Ghana lati wa ṣe ayẹwo ni iṣẹlẹ naa waye. ""Emi naa fẹ ẹ lọ pe awọn agbabọọlu Naijiria, ni ẹni to jẹ oludari eto gbogbo, Kabore Hubert Bosilong, lati South Africa, pe akiyesi mi si bi Dokita Kabungo ko ṣe le mí daadaa mọ lojiji."" O ni iṣẹlẹ naa ṣoju oṣiṣẹ alaabo ajọ FIFA, Dixon Adol Okello lati Uganda. NFF sọ pe aisan ọkan ti wọn n pe ni 'heart attack' tabi 'cardiac arrest' lo pa oloogbe. Ọmọ orilẹ-ede Zambia ni Dokita Kabungo. Gbajumọ si ni pẹlu nitori pe gbogbo idije bọọlu ni orilẹ-ede Zambia lo ti ma n ṣiṣẹ gẹgẹ bi eleto ilera. Aarẹ ajọ bọọlu ni Zambia, Andrew Kamanga, ṣapejuwe oloogbe gẹgẹ bi ọkan pataki ni lagbo bọọlu orilẹ-ede naa, paapaa bo sẹ wa lara ikọ to gba ife idije AFCON lọdun 2012."	Ife Ẹyẹ Agbaye	https://www.bbc.com/yoruba/ere-idaraya-60931025
R﻿ussia ṣe ìkọlù ìdájí sí Ukraine, ó tún fóńtẹ̀ lu agbègbè mẹ́rin tó fipá gbà	"Ẹmi eeyan kan ti bọ lasiko ti ikọ ọmọ ogun Russia tun se ikọ silu Zaporizhzhia lorilẹede Ukraine nidaji oni Ọjọru. Gẹgẹ bi gomina ilu naa, Oleksandr Starukh ti kede loju opo Telegram rẹ, akojọpọ iye awọn eeyan to fori sọta isẹlẹ naa si n lọ lọwọ  amọ oun ti le fi iku obinrin kan mulẹ pe o ba isẹlẹ naa lọ. ""A ko tii le fidi rẹ mulẹ boya ẹlomiran si ba isẹlẹ naa lọ amọ a dupẹ lọwọ awọn dokita to n doola ẹmi ọkunrin naa.” Starukh wa fikun pe eeyan meje lo fara pa, to fi mọ ọmọ ọdun mẹta. Bakan naa lo salaye pe ikọ adoola ẹmi lasiko ikọlu pajawiri ti doola ẹmi eeyan mọkanlelogun to fori sọta isẹlẹ naa. A﻿arẹ Russia Vladimir Putin ti buwọlu iwe aṣẹ eyi ti Russia fi sọ awọn agbegbe mẹrin kan to gba lọwọ Ukraine di ara ilẹ rẹ. E﻿yi waye tohun ti bi awọn ọmọ ogun Russia ṣe n koju ifidirẹmi lawọn aaye kan. Iwe naa sọ pe  ''a ti gba awọn agbegbe  Luhansk, Donetsk, Zaporizhzhia ati  Kherson wole si ara orileede Russia.'' Sugbọn ni awọn agbegbe meji kan ninu mẹrin naa iyẹn - Luhansk ati Kherson - Ukraine sọ pe awọn ti n gba awọn abulẹ kọọkan pada lọwọ wọn. B﻿akanna Ọgbẹni Putin tun buwọlu aṣẹ kan to fidi gbigba ileeṣẹ nkan ija Nuclear to wa ni Zaporizhzhia rinlẹ. Lọjọ Ẹti to koja, Putin se ayẹyẹ kan ni Kremlin nibi to ti buwọlu awọn iwe adehun pẹlu awọn olori agbegbe ti wọn gba wọnyii. I﻿gbesẹ naa waye lẹyin to ṣe eto idibo kan to ni awọn araalu fi fi idunnu wọn han si igbesẹ rẹ lati gba awọn agbegbe yi. A﻿wọn orileede lagbaye ti bẹnu atẹ lu igbesẹ rẹ yi ti wọn si pe ni idibo makaruru. Amọ ṣa nkan to n ṣẹlẹ lawọn agbegbe yi yatọ si bi Russia ti ṣe sọ. I﻿di ni pe awọn ọmọ ogun Ukraine ti n gba ilẹ pada yala ni Guusu tabi ila oorun ilẹ naa. Serhiy Haidai, Gomina agbegbe Luhansk to jẹ ọmọ Ukraine sọ fun BBC pe lỌjọru awọn abulẹ mẹfa lawọn ri gba pada lọwọ Russia. B﻿ẹẹ si ni aarẹ Zelensky sọ pe Ukraine ti jagun gba abule mẹta mii si ni Guusu agbegbe Kherson. E﻿yi waye lẹyin ọpọ aṣeyọri ni Kherson lọjọ Iṣẹgun to fi mọ gbigba abule Davydiv Brid to jẹ ibi to ṣe pataki gaan. Ẹ﻿wẹ, ilu Zaporizhzhia to wa ni agbegbe Guusu la gbọ pe wọn rọjo ado oloro le lori ni nkan bi wakati kan ki asuba to. A﻿wọn alaṣẹ lagbegbe naa sọ peado oloro Russia meje se ikọlu si awọn ile igbe kan ati pe awọn eeyan wa labẹ ile to wo . A﻿ ko ribi fidi ọrọ mulẹ lori iye awọn to fara kasa iṣẹlẹ yi. A﻿kọroyin BBC Paul Adams to wa ni ilu naa sọ pe awọn oṣiṣẹ adoola n tu ile aṣẹku ile alaja marun un  kan to dawo lati doola awọn eeyan. Aarin ilu ni ile to rẹwa yi wa."	Orilẹede Ukraine	https://www.bbc.com/yoruba/articles/cmm5ny6v2n8o
Nigeria vs Guinea Bissau: Super Eagles Nàìjíríà gún Guinea Bissau ní kẹ́ṣẹ́ pẹ̀lú 2-0	Ẹgbẹ agbabọọlu Super Eagles Naijiria gbo ewuro soju Guinea Bissau ninu ere bọọlu kẹta ti wọn gba ninu idije AFCON 2021. Ẹlẹsẹ ayo Umar Sadiq to kọkọ sọ goolu to yẹ ko gba s'awọn Guinea Bissau lo pada gba goolu  s'awọn fun Naijiria. Naijiria ti kọkọ lu Egypt ati Sudan ninu Ifesewonse meji ti wọn kọkọ gba nibi idije naa. Adiẹyin mu to tun jẹ balogun Super Eagles lori papa, William Troost-Ekong fọba lee fun Naijiria lẹyin to gba goolu keji sawọn fun Naijiria. Naijiria yóò fórí gbárí pẹ̀lu Guinea Bissau lálẹ́ òní, ohun tí a mọ̀ nípa ìfẹsẹwọ̀nsẹ̀ náà rèé Lonii ni ikọ agbabọọlu Naijiria yoo koju ikọ ẹgbẹ agbabọọlu Wild Dogs ti orilẹ-ede Guinea Bissau ninu idije Afcon  to n lọwọ laago mẹjọ alẹ. Ikọ Super Eagles lo n leke tente ninu ẹgbẹ ti wọn wa lẹyin ti wọn ti kọkọ na ikọ Egypt ni ami ayo 1-0, lẹyin naa ni wọn tun din dundu iya fun ikọ agbabọolu Sudan pẹlu ami ayo 3-1. Ti Super Eagles ba bori lalẹ oni, awọn ni yoo jẹ ikọ akọkọ ti yoo ni ojuami mẹsan an ninu ifeọsẹwọnsẹ ẹlẹgbẹjẹgbẹ ninu idije Afcon naa. Amọ, to ba jẹ pe ikọ Guinea Bissau lo jaweolubori, wọn ni anfaanin lati tẹsiwaju si ipele to kan ninu idije Afcon fun igba akọkọ ninu itan, amọ iyẹn da le esi ifẹsẹwọnsẹ laarin Egypt ati Sudan. Ohun to yẹ ki o mọ nipa ifẹsẹwọnṣẹ laarin Naijiria ati Guinea Bissau Ikọ mejeji ko tii dojukọ ara wọn ri, eyii ni igba akọkọ. Ipo kẹ́rìndínláàdọ́fà ni Guinea Bissau wa lagbaye, ti wọn si wa ni ipo kẹrinlelogun nilẹ Afrika. Nigba ti Super Eagles wa ni ipo kẹrindinlogoji lagbaye, ti wọn wa ni ipo karun un nilẹ Afrika. Ninu idije Afon to n lọ lọwọ yii, Guinea Bissau ko tii sọ bọlu kankan sinu awọn bo tilẹ jẹ pe wọn ni ojuami kan ninu ifẹsẹwọnsẹ wọn pẹlu Sudan. Igba kẹta ree ti Guinea Bissau yoo kopa ninu idije Afcon bo tilẹ jẹ pe wọn ko kọja ipele ẹlẹgbẹjẹgbẹ ri ninu idije ọhun. Super Eagles ẹwẹ ti gba ife ẹyẹ Afcon ni igba mẹta ọtọtọ.	Ife ẹ̀yẹ àwọn oríllèdè nílẹ̀ Afrika	https://www.bbc.com/yoruba/ere-idaraya-60056400
Islam àti ìfẹ́ tí mo ní sí ìlú ni mo fi fẹ́ kí wọ́n kà mí kún àwọn tó ń ṣe dáadáa - Salihu Mustapha APC	Ninu ifọrọwanilẹnuwo yii ti BBC Yoruba ṣe pẹlu oludije sipo aṣofin labẹ Asia ẹgbẹ All Progressives Congress nipinlẹ Kwara, Salihu Mustapha ti sọ pe kii ṣe ti owo loun n ba lọ ile aṣofin toripe Ọlọrun ti ṣe f’oun na. Salihu n figagbaga pẹlu Minisita eto idaraya tẹlẹri to si tun jẹ agbẹnusọ ẹgbẹ APC tẹlẹri, Bolaji Abdullahi amọ to wa n dije labẹ Asia ẹgbẹ oṣelu Peoples Democratic Party bayii. Salihu sọ fun BBC Yoruba pe o da oun loju pe oun yoo bori. Bakan naa lo mẹnu ba awuyewuye to n lọ kaakiri pe oun ati ọkan lara awọn agba ẹgbẹ APC to di opo rẹ mu ni Kwara, Sẹnetọ Oloriegbe ko ni ija kankan koda awọn ti jọ ṣiṣẹ pọ. Èmi àti Sẹ́nétọ̀ Oloriegbe kò jà, ẹni to ba ni wọn o ṣe daadaa n parọ ni.” O ni “àwa ń wá bí gbogbo wa ní APC yóò ṣe wọlé ní Ilorin ni”, o si ṣalaye idi ti wọn ṣe fẹ ko ri bẹẹ. Salihu sọ pe ni gbogbo ibi ti oun ba wa, oun fẹ ki wan ka oun kun ara awọn to n ṣe daadaa.	Eto Iselu Naijiria	https://www.bbc.com/yoruba/articles/cmlkjgwyn84o
Olutoye: Ọmọ ọdọ̀ àgbà ni mí, kò sì yẹ kí èdè Yorùbá parun	Ogo ọmọ Yoruba kan ree to jẹ amuyangan lorilẹ aye. Dokita Oluyinka Olutoye, ẹni to se isẹ abẹ fun ọlẹ inu alaboyun lorilẹ ede Amẹrika ba BBC Yoruba sọrọ lori eto ilera, ihuwasi awọn sms Naijiria loke okun  ati agbelarugẹ asa Yoruba. Dokita onisẹ abẹ naa ni awọn ọlọpọlọ pipe pọ ni Naijiria, amọ awọn ohun eelo ti wọn yoo fi sisẹ ni ko si ni arọwọto wọn. O wa rọ ijọba Naijiria lati pese awọn ohun eelo to yẹ fun awọn dokita lati sisẹ, ki awọn naa lee lu aluyọ bii ti oun lẹka eto ilera. Lori agbelarugẹ asa Yoruba, Olutoye gba awọn ọmọ Yoruba nimọran lati maa kọ awọn ọmọ wa ni ede abinibi wa, ko maa baa parun. Olutoye, ẹni to sọ ede Yoruba bii ẹni la oyin ni ọmọ ọdọ agba ni oun, ti oun ko si lee gbagbe ile. Ẹ wo ẹkunrẹrẹ ọrọ ti ilumọọka dokita naa, to n dari ile iwosan nla ni lorilẹ-ede Amẹrika ti wi.	Yoruba	https://www.bbc.com/yoruba/49712229
NDLEA: gbẹ́sẹ̀lé Tramadol àtí Exol 5 tí iye rẹ̀ lé ní ₦5b	Ajọ to n gbogun ti tita ati lilo egboogi oloro ni Naijiria, NDLEA, ti kede pe awọn ti gbẹsẹle miliọnu mẹsan an abọ tabulẹti Tramadol ati Exol 5 ti iye rẹ le ni biliọnu marun un naira. Agbẹnuṣo ajọ naa, Femi Babafemi lo fi ikede naa sita ninu atẹjade kan niluu Abuja. Babafemi ni awọn gbẹsẹle awọn oogun naa ni papakọ ofurufu ilu Eko, Abuja ati Edo. O ni awọn ṣe aṣeyọri iṣẹ naa pẹlu ifẹwọsopọ ileeṣẹ aṣobode Naijiria. NDLEA ni ẹgbẹlẹgbẹ katọnu awọn oogun naa lawọn gbẹsẹlẹ ninu eyii ti awọn oogun naa wa. Ẹwẹ, NDLEA ni awọn tun ya bo ibi ti wọn ti n ta oogun oloro lagbegbe Wire Road, niluu Benin, ati niluu Uromi, ni ijọba ibilẹ aringbungbun Esan, nibi ti wọn ti gbẹsẹle oogun oloro Cocaine ati Heroin. Nibẹ ni wọn ti fi ṣikun ofin mu awọn afurasi marun un. Babafemi ni wọn fi ṣikun ofin mu ọgbẹni kan, Harrison Odion, to n ta oogun. O ni awọn ka aadọrin igo codeine lọwọ rẹ, eyii to jẹ oogun ti ijọba ti gbẹsẹle ṣaaju lẹyin iwadii ileeṣẹ iroyin BBC. Gẹgẹ bii ohun to sọ, wọn tun gbẹsẹle tabulẹti Tramadol 9,638, tabulẹti Exol 16,843, ati bẹẹ bẹẹ lọ. Yatọ si eyii, wọn tun dana sun agbegbe kan ti wọn n gbin igbo si ninu aginju Okpuje. Babafemi pari ọrọ rẹ pe ọga agba ileeṣẹ naa, Buba Marwa gboriyin fun awọn oṣiṣẹ NDLEA fun iṣẹ ribirbi ti wọn n ṣe lati fọ ilu mọ lọwọ oogun oloro.	Lilo oogun oloro lati takebe	https://www.bbc.com/yoruba/afrika-60975633
Ajínigbé ẹlẹ́ni mẹ́fà gbé ọkùnrin kan níwájú ilé rẹ̀ l’Ogun, bí àṣírí wọn ṣe tú rèé	Awọn ikọ ajinigbe ẹlẹni mẹfa ji ọkunrin kan, Olorunsogo Oluwaseyi lọ niwaju ile rẹ ladugbo Soyooye nilu Abeokuta nipinlẹ Ogun. Deede aago mẹjọ ku isẹju mẹẹdogun lọjọ Aje ni isẹlẹ naa waye lọjọ Aje ijẹta, tii se ọjọ Kejila osu Kejila ọdun 2022. Ni kete ti wọn se ọsẹ naa tan, ni wọn gbe Oluwaseyi lọ sinu igbo nla kan lagbegbe Onigbedu to wa nijọba ibilẹ Ewekoro. Awọn mọlẹbi ọkunrin yii si lo figbe ta lọ sileesẹ ọlọpaa lati fi isẹlẹ naa to wọn leti, amọ iwadi nipa isẹlẹ han sawọn ọlọpaa pe igbo Onigbedu ni awọn afurasi ajinigbe naa wa. Atẹjade kan ti alukoro fun ileesẹ ọlọpaa nipinlẹ Ogun, Abimbola Oyeyemi fisita lo sisọ loju isẹlẹ naa. Gẹgẹ bi atẹjade naa ti salaye, awọn osisẹ ọlọpaa, ti ọga ọlọpaa Sunday Opebiyi ko sodi atawọn ọdẹ ibilẹ, fijilante ati ọdọ lagbegba naa fi morile inu igbo naa lati doola Oluwaseyi. Lasiko ti wọn fija pẹẹta pẹlu awọn ajinigbe naa, se ni wọn n dana ibọn ya laarin ara wọn, amọ apa awọn ikọ adoola ẹmi yii ka wọn, ti ọwọ si tẹ meji lara awọn afurasi ajinigbe naa. Orukọ awọn afurasi ajinigbe ti ọwọ tẹ ni Ọjọru, ọjọ Kẹrinla osu Kejila ọdun 2022, eyiun ọjọ kẹta lẹyin ti isẹlẹ ijinigbe naa waye ni Umar Mohammed ati Aliyu Mohammed Bakan naa ni ikọ alaabo naa doola ẹmi Olorunsogo Oluwaseyi lọwọ awọn eeyan to ji i gbe . Lara awọn eroja ti wọn ka mọ awọn afurasi ajinigbe naa lọwọ ni ibọn sakabula ti ọta ibọn wa ninu rẹ, apo kan to jẹ ti ẹni ti wọn ji gbe pẹle awọn asọ kan. Nigba to n sọrọ lori isẹlẹ yii, Kọmisana fun ileesẹ ọlọpaa nipinlẹ Ogun, Lanre Bankole, wa gboriyin fawọn osisẹ rẹ atawọn araalu fun isẹ takuntakun ti wọn se lati doola ẹmi ẹni ti wọn ji gbe naa. O wa pasẹ pe ki wọn gbe awọn afurasi ajinigbe mejeeji naa lọ si ẹka agbofinro to n gbogun ti iwa ijinigbe labẹ ileesẹ ọlọpaa fun iwadi to ye kooro lori isẹlẹ naa. Bankole tun pasẹ pe kawọn ọlọpaa bẹrẹ si ni finmu finlẹ lati se awari awọn afurasi mẹrin yoku to ti na papa bora , ki ọwọ le tẹ wọn lati wa fi imu kata ofin lori iwa ti wọn hu naa. Awọn janduku meji kan ti ṣekọlu si agbegbe Kafin Madaki ni ijọba ibilẹ Ganjuwa nipinlẹ Bauchi, ti wọn si yọ oju ọmọ ọdun mejila akẹẹkọ kan. Ọmọ ọhun ni orukọ n jẹ, Najib Hussaini, to si jẹ ọmọ bibi ipinlẹ Kano. Wọn ni o wa si Kafin Madaki nipinlẹ Bauchi, lati kọ imọ nipa kurani. Agbẹnusọ ileeṣẹ ọlọpaa ipinlẹ Bauchi, Ahmed Wakil fi idi isẹlẹ naa mulẹ ninu atẹjade kan to fi lede lọjọ Isẹgun. O ni kọmisọna ileeṣẹ ọlọpaa, Aminu Alhassan ti palasẹ pe iwadii bẹrẹ lori isẹlẹ ọhun, ki wọn si wa awọn ọdaran naa ri . Wakil ṣalaye pe, “Najib Hussaini, ẹni to n kọ ẹkọ nipa imọ Kurani ni Kafin Madaki ni ko ti pe ọdun kan to se si ipinlẹ nigba ti awọn janduku naa ṣekọlu si dede ago meji oorun ni ọjọ kẹsan an, oṣu kejila ni Unguwar Yamma, ibi to ko jina si ile ẹkọ rẹ. “Nnkan ti a gbọ nipe awọn janduku meji, wa si agbegbe naa pẹlu ọkada, ti wọn si pe Hussaini lati ba wọn pe ọmọbinrin kan. Wọn gbe e si ori ọkada wọn, ti wọn si m'orile agbegbe kan to dake niluu naa. “Wọn duro si ibẹ, ti wọn si yọ ọkan lara oju ọmọ naa, wọn fi i silẹ ni agbara ẹjẹ. “Ọmọ yii gbinyanju lati rin jade, ti awọn eeyan kan si ran lọwọ pada si ilu naa.”	Ipese Aabo fun ilu	https://www.bbc.com/yoruba/articles/cpd2lexm5eno
Coronavirus updates: Wo àwọn oníròyìn méje tó kú láàrin ọjọ́ méje ní Nàìjíríà	Lootọ ni pe alagbra naa a maa subu, awọn oniroyin lo ṣikeji lẹyin awọn dokita ti wọn si n lewaju lasiko ajakalẹ aarun Covid -19 yii. Sugbọn o seni laanu pe ọwọja iku ja meje oniroyin Naijiia gba laarin ọjọ meje. Lati ọjọ meje sẹyin, oniroyin ati akọroyin meje lo ti ku iku Coronavirus ati iku ti ku nise pẹlu aarun naa. Awọn to ku naa ni in: Nkirukah Udoh Awọn iṣẹlẹ to n ja kiri awọn ile iṣẹ iroyin yii ko yọ ile iṣẹ oroyin AIT silẹ bi wọn ṣe padanu akọroyin to tun jẹ gbanumọ akaroyin lori mohunmaworn ile iṣẹ naa. Nkirukan kun nile iwosan aladani kan lẹyin iṣẹ abẹ kan to gbodi O ti fi igbakan jẹ akọroyin ẹka ilera ati idajọ. Awọn akọroyin lorilede Naijira n koju oniruuru ipenija gẹgẹ ọkan lara awọn to n lewaju lati koju aarun coronavirus ti wọn si n ṣiṣẹ ni yara ikoroyin jọ lojoojumọ. Daniel Foster Dan Foster , Gbajugba sọrọsọrọ lori redio ti gbogbo eeyan mọ si Big Dawg  lokiki rẹ kan pe o ku lọjọ kejidinlogun osu yii pe o ti gbkruje lọwọ ẹbọra. Oniruuru iroyin lo tẹyin rẹ jade ti a ko si ri aridaju iru iku to paa, bi awọn kan se ni aarun coronavirus  lo paa, ni awọn miran ni o ti ni arun ẹjẹ riru lo sokun fa rẹ. Sugbọn iyawo oloogbe naa Lovina salaye fun ile isẹ iroyin Channels pe lọjọru pe  ti se ayewo aarun covid -19 ti esi ayẹwo naa si jade lọjọru sugbọn ọsan ọjọ naa lo dagbere f'aye. Hugo Ifeanyi Odiogor Lana ode yii niti Odiogor to jẹ ọga agba oniroyin ati alaga nile iṣẹ iroyin Vanguard tẹlẹ ri. Gẹgẹ bi ẹbi se sọ, Odiogor kulẹyin ọpọlọpọ ọjọ to ti n ṣaisan eyi to si ti mu rinrin ajo lọ si orilede India. Ooloogbe naa se papoda ni lọsan ana, ọjọ satide ogunjọ, oṣu kẹfa ọdun yii. Xiavier Ndayongmong Ko tan sibẹ o, akọroyin nipa iwa ọdaran nile ise iroyin Daily Independent naa dagbere faye lọjọ jimọ, ọjọ kọkandinlogun, oṣu yii. Aaro ọjọ Jimọ ni wọ sare gbe lọ si ile iwosan kan ni ipinlẹ Ogun ti wọ si daa duro nibẹ, sugbọn ki ilẹ ọjọ naa to su, ọgbẹni Xiavier ti dagbere f'aye. Gbogbo ẹgb.e awọn akoroyin to niṣe pẹlu ọdaran (CRAN) lo n selede lẹyin akẹgb. Wọn to lọ Naomi Uzor Naomi Uzor to jẹ akọroyin nipa ọrọ aje nile iṣẹ Vanguard. Naomi ku laarin osẹ to kọja pẹlu. Aramide Praise  Oikelome Aramide Praise ku lana, Ogunjọ  ọsu kẹfa  bakan naa. Saaju ninu oṣu kẹrin ọdun yii lo n rọ awọ ololufẹ rẹ lju opo iroyin rẹ pe o ti se diẹ ti oun  kọ nkan si oju opo naa nitori pe oun padanu aburo ti wọn bi le oun sọwọ aarun coronavirus. Kos i ẹni ti ọrọ naa ye boya iku coronavirus lo pa Aramide naa abi bẹẹ kọ. Praise ni oludasilẹ Girls Arise Initiative. Ọpọ awọn oloufe Aramide lo ti n selede lẹyin rẹ loju opo facebook. Azeez ozi Sanni Iku kan ilẹkun de ile iṣẹ iroyin The Nation pẹlu nigba to wọbẹ lọ mu ayaworan wọn lọ Azeez Sanni Sanni ku lọjọ aje nilu Ibadan. O ni gba ami ẹyẹ  NMMA ni ọdun 2008, 2009, 2010 ati ami ẹyẹ Dame ni  lọdun 2009.	Ipanilẹnunmọ	https://www.bbc.com/yoruba/afrika-53129876
Wo ohun tí gómìnà Sanwo-Olu sọ nípa ọkùnrin tí ọlọ́pàá yìnbọn lágbègbè Ajah	Gomina ipinlẹ Eko, Babajide Sanwo-Olu ti ba ẹbi atawọn ọrẹ Gafaru Buraimoh to di oloogbe lẹyin ti ọlọpaa kan ṣina ibọn fun lagbagbe Ajah kẹdun. Ọrọ ikẹdun naa lo waye ninu atẹjade kan ti agbẹnusọ Sanwo-Olu, Gbega Akosile fi ṣọwọ si awọn akọroyin lọjọru. Akọsile ni iku arakunrin naa ba gomina Sanwo-Olu lọkan jẹ, o si ti ṣeleri pe ijọba yoo fọwọsowọpọ pẹlu ileeṣẹ ọlọpaa lati ṣe iwadii iṣẹle naa ki awọn mọlẹbi oloogbe le ri idajọ ododo gba. O ni “Ko se ẹni to yẹ ko ku irufẹ iku ti ọkunrin naa ku.” “Ọkan lara awọn ọmọ ipinlẹ wa ni Buraimoh, o si ni ireti ọjọ ọla to dara, iku rẹ jẹ ohun ibanujẹ fun emi funra mi ati ipinlẹ wa lapapọ, nitori arun to de ba oju naa lo de ba imu.” “Mo mọ pe ileeṣẹ ọlọpaa ipinlẹ Eko ti fi ṣikun ofin mu afurasi to gbẹmi oloogbe naa, wọn si ti gba ibọn lọwọ rẹ, bẹẹ naa ni wọn ti bẹrẹ iwadii.” “Mo wa fi akoko yii rọ awọn araalu ki wọn lọ fi ọkan balẹ ki wọn ma si fi ofin si ọwọ ara wọn.” “A si fẹ ki gbogbo ara ilu mọ pe awa gẹgẹ bii ijọba yoo ṣe gbogbo ohun to yẹ ki idajọ ododo le leke.” Leyin naa lo ni ọọfisi gomina n reti abọ iwadii awọn ọlọpaa lori iṣẹlẹ ọhun. Ki lo ti ṣẹlẹ sẹyin? Ileeṣẹ ọlọpaa nipinlẹ Eko sọ pe ọlọpaa kan to yinbọn pa ọdọkunrin kan ni agbegbe Ajah, ti wa ni atimọle. Ninu atẹjade ti agbẹnusọ ọlọpaa nipinlẹ Eko, Benjamin Hundeyin fi sita, ni nkan bi aago mọkanla aabọ alẹ ọjọ Iṣẹgun ni ọlọpaa yinbọn pa Gafaru Buraimoh, to n gbe ni Happy Land Estate, Ajah. Gẹgẹ bi awọn ti iṣẹlẹ naa ṣoju wọn sẹ sọ, wọn ni oloogbe Buraimoh lọ ra epo bẹntiro nile epo, asiko to n pada sile ni isipẹtọ ọlọpaa naa yibọn mọ. Iroyin miran sọ pe nibi ti Buraimoh ti n gba owo ni ṣọọbu oni POS kan ni ọta ibọn ti isipẹtọ yin ti wa a ba. Iroyin naa sọ pe isipẹtọ naa, ti wọn ko darukọ, wa lara awọn ọlọpaa to n le awọn to n ta epo bẹtiro lọna aitọ, Black Market. Iṣẹlẹ naa mu ki awọn ọdọ agbegbe naa ṣe iwọde ni owurọ Ọjọru, ọjọ keje, oṣu Kejila, ọdun 2022. Nibi iwọde naa la gbọ pe wọn ti di oju ọna marosẹ Ajah. Iwe iroyin The Nation jabọ pe awọn ọlọpaa tun yin afẹfẹ tajutaju mọ awọn oluwọde, eyi to mu ki iwọde naa di wahala. Niṣe ni awọn olugbe agbegbe naa kan fi ikede sita pe ki awọn eeyan to ba fẹ lọ si agbegbe Ajah, wa ọna miran gba. Agbẹnusọ ileeṣẹ ọlọpaa nipinlẹ Eko, Benjamin Hundeyin sọ pe ẹka ileeṣẹ ọlọpaa ni Ajah, ni ọlọpaa naa ti wa. O ni loju ẹsẹ ti ọlọpaa naa yinbọn mọ Buraimoh, ni awọn akẹẹgbẹ rẹ ti gba ibọn lọwọ rẹ, ti wọn si mu u. “Ileeṣẹ ọlọpaa, nipasẹ DPO ileeṣẹ ọlọpaa Ajah ati alamojuto ẹkun Elemoro, ti wa ẹbi ọmọkunrin naa rí, ti wọn si ba wọn kẹdun. “A ba wọn kẹdun iku ọmọ wọn, to jẹ eyi ti ko yẹ ko waye, a si fi da wọn loju pe iwadii ti bẹrẹ lori nkan to fa bi ọlọpaa sẹ yinbọn, ti idajọ ododo yoo si waye.” Igba akọkọ kọ niyii ti ọlọpaa n yinbọn pa araalu ni ipinlẹ Eko, ati Naijria lapapọ. Eyi si wa lara nkan to fa iwọde alagbara EndSars jakejado Naijiria lọdun 2020.	#EndSars	https://www.bbc.com/yoruba/articles/ce51r85m6xro
Sudan Failed Coup: Ọkọ̀ ìjagun kún ojú pópó láwọn òpópónà ìlu Khartoum	"Ijọba ilẹ Sudan ti kede pe oun ti doju ete iditẹ gbajọba bolẹ lati ọdọ awọn ọmọ ogun kan lorilẹede naa. Iroyin naa ni ọpọ rogbodiyan ologun lo ti n waye ni olu ilu orilẹede naa, Khartoum ati ilu Ombudman, ti wọn si ti gbe afara odo Nile to wa nilẹ naa tipa ""Lootọ ni ete lati ditẹ gba ijọba n waye amọ a ti doju rẹ bolẹ, o si yẹ ki awsn araalu gan tako pẹlu"" Ileesẹ iroyin kan lorilẹede Sudan lo sọ bẹẹ ni aarọ ọjọ Isẹgun. Bakan naa nileesẹ iroyin AFP kede pe awọn aditẹgbajọba naa tun gbiyanju lati gba akoso ileesẹ iroyin to jẹ ti ijọba apapọ orilẹede naa. O ni ijọba orilẹede Sudan ni oun ti n saayan lati lati gbakoso ohun gbogbo lorilẹede naa ati isẹlẹ to waye ọhun. Fidio kan to gba awọn oju opo ikansiraẹni lori itakun agbaye lo safihan ọkọ ijagun Armoured tank lawọn oju popo. Ileesẹ iroyin AFP si ni lilọ bibọ ọkọ ati ero ti n waye diẹdiẹ lawọn opopona to wa nilu Khartoum. Gẹgẹ bi iwe iroyin Reuters se wi, agbẹnusọ fun ileesẹ ologun lorilẹede Sudan, Mohammed Al Faki Suleiman kede pe ifọrọwanilẹnuwo fawọn afurasi aditẹgbajọba ti ọwọ tẹ yoo bẹrẹ laipẹ. Ni ọdun meji sẹyin, ni wọn doju ijọba aarẹ Omar Al-Bashir bolẹ, tii se olori orilẹede Sudan to ti pẹ nipo naa julọ. Lẹyin naa ni wọn fẹnu ko lori ilana bi wọn yoo se pin ipo laarin ara wọn eyi to fidi agbekalẹ isejsba naa mulẹ, ninu eyi ti awọn ologun, oloselu atawọn ikọ to n fi apa janu wa."	Orilẹede Sudan	https://www.bbc.com/yoruba/afrika-58635372
"Mo ti ń làágùn gidi báyìí lórí ọ̀wọ́ngógó ""diesel"" tó bá Nàìjíríà - Obasanjo"	Ààrẹ tẹ́lẹ̀ rí ní orílẹ̀ èdè Nàìjíríà, Olusegun Obasanjo ti bu ẹnu àtẹ́ lu bí ọ̀wọ́n gógó ṣe ti dé bá dísù ní orílẹ̀ èdè yìí pàápàá bí ó ṣe ń ṣàkóbá fún fún ìpèsè ẹja. Obasanko tí òun náà jẹ́ àgbẹ̀ tó ń pèsè ẹja ní ojoojúmọ̀ ni ọkàn òun kìí balẹ̀ nítorí bí àlékún ṣe ti ń bá owó d;ísù àti oúnjẹ tí wọ́n ń fún ẹja jẹ. Ààrẹ tẹ́lẹ̀ rí ọ̀hún sọ̀rọ̀ yìí níbi àpérò àwọn àgbẹ̀ ẹlẹ́ja tó wáyé ní Abeokuta, olú ìlú ìpínlẹ̀ Ogun. Ó ní ọ̀pọ̀lọpọ̀ àwọn àgbẹ̀ ẹlẹ́ja ní ó ṣeéṣe kí wọ́n fi iṣẹ́ sílẹ̀ nítorí bí owó epo dísù ṣe ń lọ sókè lójoojúmọ́, tí oúnjẹ àwọn ẹja náà kò fi ìgbà kankan wálẹ̀ ń ṣe àkóbá fún ọrọ̀ ajé wọn. Ó fi kun pé àyàfi tí àwọn àgbẹ̀ náà bá fi ìmọ̀ ṣọ̀kan, kí wọ́n pawọ́pọ̀ láti fẹnukò lórí iye kan gbòógì tí wọ́n ma máa ta ẹja wọn. Ò ṣàláyé pé ẹgbẹ̀rín náírà tí lítà epo dísù kan ti dà lásìkò yìí ti sọ iye tí wọ́n fi ń sin ẹja kílógírààmù kan di ẹgbèje náírà àti pé àgbẹ̀ tó bá fẹ́ jèrè kò gbọdọ̀ dín owó tó bá ma tà á ní ẹ̀ẹ́dẹ́gbẹ̀rin náírà. Obasanjo ní epo dísù gbówó lórí nítorí àwọn tó ń ṣe àkóso orílẹ̀ èdè yìí ti mẹ́hẹ. Ó fi kun pé ohun tí yóò ṣẹlẹ̀ tí wọn kò bá tètè wá ojútùú sí gbogbo ìṣẹ̀lẹ̀ yìí , gbogbo àwọn àgbẹ̀ tí wọ́n ń lo dísù láti pèsè ẹja ma kógbá sílé. “Ẹja ma wá di ọ̀wọ́n gógó  tó jẹ́ wí pé láti ilẹ̀ òkèrè ni wọ́n ti ma ma kó ẹja wá sí orílẹ̀ èdè Nàìjíríà.” “Èyí ma sọ àwọn ènìyàn di aláìníṣẹ́ tí òṣì yóò sì gba ìlú kan.” Obasanjo wá pàrọwà sí àwọn àgbẹ̀ ẹlẹ́jà láti fìmọ̀ ṣọ̀kan kí ọ̀sìn ẹja le máa tẹ̀síwájú. Nínú ọ̀rọ̀ rẹ̀, Ààrẹ ẹgbẹ́ àwọn ẹlẹ́ja lẹ́kùn ìwọ̀ oòrùn gúúsù Nàìjíríà, Amo Tunbosun ní mílíọ̀nù mẹ́ta lé ọwọ́ mẹ́fà ni ẹja tí Nàìjíríà ń jẹ lọ́dọọdún ṣùgbọ́n mílíọ̀nù kan lé ọwọ́ kan ni Nàìjíríà ń pèsè nínú rẹ̀. Tunbosun ní lára ìpìníjà tó ń kojú ẹja sínsìn ni bí àwọn oúnjẹ ẹja ṣe ń wọ́n ní gbogbo ìgbà àti bí àwọn ènìyàn kìí ṣe fẹ́ ràá ní owó gege.	Ounjẹ	https://www.bbc.com/yoruba/articles/cyxkp30xz0yo
Wòlíì bá ọmọ ìyá méjì sùn nínú ìjọ rẹ̀, ọ̀kan níńú wọn ti lóyún	Wolii ijọ Kerubu ati Serafu kan, Joseph Ogundeji ti wọ gbaga ọlọpaa nipinlẹ Ogun fun biba awọn ọmọ iya meji kan lo pọ. Awọn ọlọpaa sọ pe, ọkan lara awọn ọmọbinrin naa loyun nipasẹ aṣemaṣe naa. Alukoro ileeṣẹ ọlọpaa nipinlẹ Ogun, Abimbọla Oyeyẹmi ṣalaye ninu atẹjade kan pe ọmọ ijọ Wolii Ogundeji ni awọn ọmọ iya mejeeji naa jẹ ati pe awọn ọlọpaa lọ fi panpẹ ofin mu wolii naa lẹyin ti wọn fi ẹjọ rẹ sun ni agọ ọlọpaa to wa lagbegbe Ajuwọn. O ni wolii naa jẹwọ nigba ti wọn fi ọrọ waa lẹnu wo pe lootọ loun ṣe aṣemaṣe naa. Iwadii ọlọpaa fihan pe ọkan lara awọn ọmọbinrin naa jẹ ọmọ ọdun mẹrindinlogun ti ikeji si jẹ ọmọ ọdun mẹtala “Awọn ọmọbinrin mejeeji yii fi to ọlọpaa leti pe pe nigbakugba ti wọn ba ti ni iṣọ oru ni ile ijọsin, wolii naa ti ile rẹ ko jina si ile ijọsin naa yoo ni ki awọn lọ sun si ile oun nigbakugba ti iṣọ oru naa baa pari ni nnkan bi agogo mẹta.” Alukoro ileeṣẹ ọlọpaa nipinlẹ Ogun sọ pe awọn ọmọbinrin naa tun sọ pe nigba kugba ti awọn ba ti wa ni ile wolii na yoo fun awọn ni nnkankan lati la, eleyi ti yoo mu wọn sun lọ ti awọn yoo si taji nigba to ba ya lati rii pe wolii ti ba awọn ni ibalopọ. “Nigba ti a bi wọn pe ki lo de ti wọn ko fi ọrọ naa to awọn obi wọn leti, wọn ni wolii naa leri lati pa awọn bi awọn ba sọ ọrọ naa fun ẹda alaye kankan.”	Ilokulo Ọmọde	https://www.bbc.com/yoruba/articles/c1dgl50n455o
Ìwọ́ to ń gbé ìròyìn irọ́ pé mó ń ní ìbálòpọ̀ pẹ̀l'áwọn Òṣèré, wàá parẹ́ dànù! – Apostle Suleman	Gbajugbaja oniwaasu ati adari ijọ Omega Fire Ministry, Apostle Johnson Suleman ti fi ibinu sọ oko ọrọ sita lori iroyin kan to ni oun gbọ nipa oun pe wọn fi ẹsun kan an pe o n ni ajọṣepọ pẹlu awọn oṣerebinrin lorilẹede Naijiria. O ti pe ọjọ bii melo kan bayii ti iroyin naa n ja  rayin-rayin lori ayelujara nigba ti gbajugbaja akọroyin sori ayelujara kan ti ẹni kankan ko mọ ẹni to wa labẹ ẹku eegun rẹ, Gistloverblog gbe akọsilẹ orukọ ọpọlọpọ awọn oṣerebinrin kan ni Naijiria ati nilẹ Afirika jade pe gbogbo wọn ni Oniwaasu Johnson Suleiman n ni ibalopọ pẹlu jade. Lọrọ naa ba di boo lọ ya fun mi gẹgẹ bi awọn kan lara awọn obinrin naa ṣe bọ sori ayelujara wọn lati bu ẹnu atẹ lu iroyin rẹ pe iroyin ayederu ni awọn ko si ni ibalopọ pẹlu oniwaasu naa eyi ti o fi sita lọjọ Kẹrindinlọgbọn Oṣu Keje. Awọn mii lara wọn ni lootọ awọn maa n lọ si ṣọọṣi rẹ bẹẹ si ni oju to mọ ni ko le ni oun kọ mọ eeyan mọ. Wọn ni awọn ko le ṣẹẹ pe awọn ko mọ Apostle Suleiman ri toripe eeyan daradara ni awọn ko si ni parọ tori pe oniroyin kan n gbe iroyin ofege kiri ilu. Ẹwẹ, lẹyin ọjọ ti orukọ awọn oṣere ti akọroyin ori ayelujara yii fi sita bẹrẹ si ni di ariwo lẹnu awọn eeyan ni Oluṣọ ijọ Omega ti a ko gburoo ko da si ọrọ naa tẹlẹ dede fi fidio kan sita loju opo ayelujara rẹ. Bakan naa ni akọroyin ọhun tun fi ẹsun kan pe Apostle Suleman n tẹ igbagbọ rẹ nidi pẹlu oogun ibilẹ. Suleman nigba to fesi ninu fidio to fi sita sọ pe “ẹ mọ pe oju mi di pẹlu awọn isọji itagbangba ti mo n ṣe, mo wa gbọ pe wọn n wọ mi lori ayelujara, wọn si ni ẹni naa n lo oogun, oogun naa ni yoo pa ọ”. Oniwaasu suleman tun sọ pe oun ati ẹni naa yoo jọ wọ ara awọn ni.\n“Gbogbo awọn ti wọn ni mo mọ yii, lara wọn jẹ awọn to ti wa si Ṣọọṣi mi, ṣe ki n wa ni mi o mọ awọn ọmọ mi mọ tori pe iwọ n kọ kin kan?” Suleman ni orukọ to kọ sita ko tii gun to, ko kuku sọọ iye wọn di igba. Bakan naa ni Oniwaasun naa sọ pe bi akọroyin ọhun ba dawọ duro, ajẹ pe ko mọ nkan ti o n ṣe tori odidi iran kan lo rawọ le pe o fẹ wọdi rẹ lori ayelujara. “Emi ni maa pa oju opo “bulọọgi” yẹn rẹ pata pata, o ti ko si panpẹ mi”. O fi kun un pe nigba ti oun ri iye orukọ awọn ti o kọ sita, oun kan n bu si ẹrin ni. Apostle suleman wa ni akọroyin ori ayelujara ọhun to da bii eegun ti ko sẹni to mọ oju rẹ wa fi ara rẹ han bi o ba da ara rẹ loju ati pe ko fi adirẹsi ile rẹ sita ki awọn wa ba a. O wa fi fido rẹ tun gba awọn eeyan nimọran pe ki wọn ma jẹ ki ẹnikẹni ko wọn laya jẹ. O tun ni ki wọn ma san owo fun awọn abatẹnijẹ, ki wọ́n jẹ ki wọn kọ ohun to ba wu wọ́n. Ẹwẹ, lẹyin ikilọ yii, bo tilẹ jẹ pe Apostle Suleman ko darukọ akọroyin to n ba wi ni akọroyin ori ayelujara Gistloverblog tun ti n fi awọn atẹjade sita nipa Oniwaasu naa to si ni afi laa, oun ko ni dawọ duro afi ti oun ba tu iṣu de isalẹ koko ati gbogbo aṣiri ti oun n ri nipa Apostle Johnson Suleman. Gistlover naa tun ni oun mọ nkan ti oun n sọ, ti oun naa si n fi oko ọrọ ranṣẹ pada si Apostle.	Awọn opo Ikansira ẹni lori itakun agbaye	https://www.bbc.com/yoruba/articles/czkldpkr5mvo
A kò ní fààyè gba ọtí títà àti rírà lásìkò ìdíje ife ẹ̀yẹ àgbáyé – Ijọba Qatar	Iroyin to n jade lati Qatar ti fi han pe wọnm ko ni ta ọti lasiko idije ife ẹyẹ agbaye ti yoo waye bẹrẹ lati opin ọsẹ yii. Eyii ko ṣẹyin bi ajọ to n ri si ere bọọlu, FIFA, ṣe yi ipinnu rẹ pada lori ọrọ ọti ọhun. FIFA ni wọn yoo si ta ọti lawọn agbegbe kan ninu papa iṣere lasiko idije naa, bo tilẹ jẹ pe ẹsin orilẹ-de naa ko faramọ ọti mimu. Wọn ni awọn to joko ni aye awọn alẹnulọrọ nikan ni yoo le ra ọti lasiko idije  Qatar 2022. Ọjọ isinimi, ogunjọ oṣu Kọkanla, ọdun 2022 ti a wa yii ni idije ife ẹyẹ agbaye naa yoo bẹrẹ. Budweiser, ọkan pataki lara wọn ileeṣẹ to n ṣagbatẹru idije naa jẹ ọkan lara ileeṣẹ AB InBev to n po ọti, o si ti gba aṣẹ lati ta ọti ni Qatar lasiko idije ife ẹyẹ naa. Ninu atẹjade kan, FIFA sọ pe wọn ko ni ta ọti lagbegbe papa iṣere idaraya ti wọn yoo ti maa gba bọọlu. O ni “Lẹyin ifọrọwerọ pẹlu orilẹ-ede ti idije naa yoo ti waye, a pinnu lati ta ọta lasiko ayẹyẹ awọn ololufẹ bọọlu nikan, atawọn agbegbe mii ti a ti gba aṣẹ.” “A ko ni ta ọti lawọn papa iṣere ti awọn ifẹsẹwọnsẹ naa yoo ti waye. “FIFA ati orilẹ-ede ti idije naa yoo ti waye yoo ri daju pe awọn ololufẹ bọọlu gbadun ara wọn lasiko idije naa.” “Igbesẹ yi ko ni nipa kankan lara bi wọn yoo ṣe ta ọti Bud Zero lawọn papa iṣẹre lasiko idije ife ẹyẹ naa.”	IDARAYA	https://www.bbc.com/yoruba/articles/cl4gjx607m6o
Ojodu Kidnapper: Ọwọ́ pálábá afurasí ajọ́mọ́gbé méjì ségi ní Eko, bí wọ́n ṣe fẹ́ jí akẹ́kọ̀ọ́ gbé lẹ́nu ọ̀nà iléẹ̀kọ́	"Ilẹ ti dooyi kan afurasi ajọmọ gbe fi se etutu ọla kan nilu Eko, ti asiri rẹ si tu loju araye. Afurasi ajọmọgbe naa, Temitayo Olafisoye ni ọwọ sinkun awọn araalu tẹ nigba to n gbiyanju lati ji awọn akẹkọ ile ẹkọ alakọbẹrẹ aladani kan gbe lọ. Adugbo Omole Estate ni agbegbe Ojodu-Berger nilu Eko si ni isẹlẹ naa ti waye. Fọnran bi afurasi ajọmọgbe naa se ka nipa isẹ ibi to n se lasiko ti ọwọ tẹ ẹ, si ti lu ori ayelujara pa. Olafisoye ati isọmọgbe rẹ, Kayode Akinola ni wọn se abẹwo si adugbo naa lọwọ Aiku, ti wn si n rin gbere gbere kiri yika ọgba ile ẹkọ naa. Idi si ree ti ara fi fu awọn ẹsọ alaabo to wa ladugbo naa amọ ti awọn afurasi ọhun ko mọ pe oju ti wa ni ara awọn. Amọ nigba to di ọjọ Aje, ni obinrin kan gbe awọn akẹkọọ wa sile ẹkọ, to si gbe ọkọ rẹ sunmọ ẹnu ọna ile ẹkọ naa pe ki awọn ọmọ naa bọ silẹ, wọnu ọgba ile ẹkọ wọn lọ. Bi obinrin naa si ti bọ silẹ ninu mọto pe ki oun sọkalẹ wa silẹ fun awọn ogo wẹẹrẹ naa lati sọkalẹ, ni Olafisoye ba fo fẹrẹ bọ sinu ọkọ obinrin naa, lati maa gbe mọto rẹ lọ tọmọ-tọmọ ninu rẹ. Amọ ofuufu-fẹẹtẹ ni igbinyanju rẹ naa ja si, nitori obinrin naa ti pa ina ọkọ rẹ, to si mu kọkọrọ mọto naa lọwọ rẹ lasiko to n sọkalẹ kuro ninu mọto ọhun. Idi si ree ti obinrin na se ke gbajare ni kete to ri iwa ti Olafisoye hu, kia si ni awọn ẹsọ alaabo adugbo naa kan lara. Amọ Akinola, tii se isọmọgbe Olafisoye ti raye salọ ni kete ti ijakulẹ ba igbiyanju wọn lati ji awọn ọmọ naa gbe salọ. Nigba ti wọn n fi ọrọ wa afurasi ajọmọgbe naa lẹnu wo ninu fidio to lu ori ayelujara pa naa, Olafisoye ni ilu Ibadan ni oun ati ẹnikeji oun ti maa n wa silu Eko lati wa ji awọn ọmọde gbe fi se etutu ọla. ""Ni kete ta ba ti ji awọn ọmọde naa tan, a ko wọn sinu ọkọ ayọkẹlẹ lati fi wa wọn lọ. Omi gọta la maa n po papọ mọ oogun oorun ta fi kun awọn ọmọde naa loorun, titi ti a fi gbe wọn de ibi ta n lọ. Adugbo Apata nilu Ibadan ni mo ti wa, oogun owo si la maa n fi awọn ọmọde naa se. Ọpọ ọmọ ni mo ti ji gbe lọ ladugbo Berger, Iyana Ipaja, Ikotun, Iyana Iba ati bẹẹ bẹẹ lọ."" Akinola lo sọ bẹẹ. Nigba to n sọrọ lori isẹlẹ naa, alukoro fun ileesẹ ọlọpaa nipinlẹ Eko, Benjamin Hundeyin fi idi isẹlẹ naa mulẹ. Hundeyin ni ileesẹ ọlọpaa yoo gbe afurasi naa lọ si ẹka iwadi ọlọpaa ọtẹlẹmuyẹ to wa ni Yaba nilu Eko. O ni afurasi ajọmọgbe ọhun si wa ni agọ ọlọpaa to wa ni Ojodu bi o tilẹ jẹ pe afurasi keji ti na papa bora. Amọ o ni ọwọ yoo papa tẹ lẹyin o rẹyin ni nitori ẹgbẹrun saamu rẹ, ko le sa mọ Ọlọrun lọwọ. Saaju la ti mu iroyin wa fun yin pe iIeeṣẹ Ọlọpaa ti fi panpẹ òfin mu Pasitọ to jẹ adari ìjọ kan latari ẹ̀sùn gbigba ojú ìdí ẹ̀yìn ni ibalopọ ọkunrin pẹlu àwọn ọkùnrin mẹta lára àwọn ọmọ ìjọ rẹ. Afurasi ọhun ń dari ìjọ rẹ ni agbegbe Ajegunle ni Ìpínlẹ̀ Eko. Awọn arákùnrin mẹta ti wọn fẹ̀sùn kan pe Pasitọ ń ba lòpọ̀ yìí si jẹ ọmọ ìjọ rẹ. Ẹni ọdún mẹẹdogun, mejidinlogun àti ogún ni awọn ọkunrin mẹtẹẹta naa. Ileeṣẹ ọlọpaa Ìpínlẹ̀ Eko ni o ti pe ọjọ marun bayii ti awọn ti fofin mu pasito ọhun. Agbenuso Ọlọpaa Ìpínlẹ̀ Eko, Benjamin Hundeyin sọ fun BBC pe ìwádìí fihan pe afurasi naa fipa ba awọn ọdọkunrin yẹn lòpọ̀ ""ni ọpọlọpọ igba laarin Oṣù Kínní si Oṣù Kẹta ọdún 2022"". Iroyin taa gbọ́ ni wipe ọkan lára àwọn ọdọkunrin ọhun nìkan lo fi ẹjọ́ nkan to n ṣẹlẹ̀ sún obi wọn pé pasito n ba awọn lòpọ̀ láti ìdí ẹyin. Ọkùnrin náà lo tún ṣàlàyé pe Pasito máa n la oje to n tu jade lara nkan ọmọkùnrin wọn  ṣáájú ati lẹyin ibalopọ. Iroyin sọ pe pasito sọ àsọtẹ́lẹ̀ fún ọdọkunrin ẹni ogún ọdun ọhun to jẹ eyi to dagba ju ninu wọn pe oun fẹ tu u silẹ lọwọ ẹ̀mí  jíjà ẹ orí ayelujara tí wọn n pe ni 'yahoo yahoo'. Nígbà tí yóò sọ̀rọ̀ bákan náà, pasito náà fẹ̀sùn kan pe ohun kan ti oun máa ń ṣe a naa ni riran agbara ti ẹmi sínú ayé wọn. Nítorí ìmọ̀lára ti wọn n ni ni idi àti bo ṣe ń dùn wọn, awọn ọkunrin náà ń ṣe ayẹwo ara wọn lọwọ. ""Lẹyin ayẹwo lao o to gbe igbesẹ to kan,"" Hundeyin sọ bẹẹ. Agbenuso Ọlọpaa sọ pe awọn ko tii mọ boya awọn ọkunrin mẹta yii nìkan ni pasito n ba lòpọ̀. ""Awọn mii ko tii wa fi ẹjọ́ sun pe pasito fipa ba awọn lòpọ̀. Bi iwadi wa bá wa fihan pe o ti pẹ ti o ti n ṣe iru nkan bẹẹ, a o ti ṣọọṣi naa pa ni"". O ni titi di akoko yii, awọn ṣi n tana wadii ọrọ naa pe awọn yoo ṣi gbe e lọ ile ẹjọ́ ni kete ti awọn ba ti pari."	Iyipada Akọ-sabo ati Abo-sakọ	https://www.bbc.com/yoruba/media-60884734
Zimbabwe Human- Elephant conflict: Ìkọlù àwọn erin ti rán èèyàn 60 lọ sọ́run láàrín ọdún kan lórílẹ̀èdè Zimbabwe	"Ko din ni ọgọta eeyan ti awọn erin ti pa lorilẹede Zimbabwe lọdun yii gẹgẹ bi ọkan lara awọn agbẹnusọ fun ijọba lorilẹede naa ṣe sọ. Ninu atẹjade to fi si oju opo Twitter, Nick Manwana ṣalaye pe ohun to ba eniyan ninu jẹ pupọ ni. ""Wahala laarin eniyan ati awọn ẹranko inu igbo ti di eyi to n gbomije loju ọpọlọpọ. Lọdun yii nikan, ọgọta awọn ara Zimbabwe lo ti padanu ẹmi wọn sọwọ awọn erin yii ti aadọta miran si tun fara ṣeṣe loniran an ran. Lọdun 2021, eeyan mejilelaadọrin lawọn ẹranko naa pa. Orilẹede Zimbabwe yoo ṣepade apero lori ipenija awọn erin loṣu yii."" Ni ileto kan ti wọn n pe ni Bubi, awọn erin wọnyii ti ba gbogbo ere oko jẹ ti wọn si tun ti wa n kọlu awọn ileegbe gbogbo bayii. O fi kun un pe wọn ti n gbe ija kọlu awọn eniyan, leyi to n mu ki awọn erin ti wọn ba ṣe leṣe wa jingiri ninu iwa ika si awọn olugbe. Ohun ti iwadi n filelẹ ni pe nnkan bi ẹgbẹrun lọna ọgọrun erin  lo wa lorilẹede Zimbabwe, ti wọn si n fojumọmọ pọ sii. Ọkan lara awọn onimọ nipa ẹranko igbo lorilẹede naa ṣalaye fun ileeṣẹ akoroyinjọ AFP pe o ṣeeṣe ki ọrọ naa tubọ maa buru sii."	Awọn Ẹranko	https://www.bbc.com/yoruba/afrika-61404406
Hanifa death: Ìjọba fẹ̀sùn oníkókó márùnún kan àwọn afurasí tó pa akẹ́kọ̀ ọmọ ọdún márùn ún	Ipinlẹ Kano tun ti fẹsun onikoko marun un kan afurasi Abdulmaliq Tanko atawọn meji mii lori ẹsun pe wọin ṣekupa ọmọ ọdun marun un, Hanifa Abubakar ni kano. Tanko, Hashimu Isiyaku ati Fatima Musa n jẹjọ niwaju adajọ majisireeti Muhammad Jibrin fun ẹsun ipaniyan, ijinigbe and gbigbe eeyan pamọ. Ẹsun ti wọn fi kan gbogbo wọn ni ijinigbe ati iṣekupa Hanifa pẹlu majele. Ẹsun ti wọn fi kan awọn afurasi to pa Hanifa Tanko atawọn eeyan meji mii n jẹjọ lori ẹsun ijinigbe. Ara ẹsun mii ti wọn fi kan wọn ni lilo oogun peku peku lati pa ọmọ ọdun marun un Hanifa. Wọn ti fi eṣun mii kan wọn pe wọn gbimọ pọ lati sin Hanifa ninu iboji ti ko jin. Ẹsun iṣekupani Hanifa lẹyin ti wọn ti kọkọ gba ẹgbẹrun lọna ọgọrun naira ninu miliọnu mẹfa owo itusilẹ ti wọn beere fun lati ọdọ awọn obi rẹ. Ohun ti adajọ majisireeti sọ ree Adajọ majisireeti Jubrin paṣẹ pe ki wọn ju awọn afurasi mẹtẹẹta si atimọle titi di asiko igbẹjọ mii. Amọ, agbẹjọro fun olupẹjọ, Aisha Mahmud sọ fun ileẹjọ ni Ọjọru pe ijọba ti pinnu lati gbe ẹjọ naa lọ si ile ẹjọ giga. Mahmud to tun jẹ ọga agba ajọ to n ri si igbẹjọ nipinlẹ Kano ṣalaye pe igbesẹ ko ṣẹyin bi ileẹjọ majisireeti ko ṣe ni aṣẹ lati gbọ iru ẹjọ bayii. O wa rọ ileẹjọ lati fi awọn afurasi silẹ ni atimọle fun ọjọ meje ti eto lati gbe ẹjọ naa kro nile ẹjọ majisireeti yoo fi kẹsẹ jari. Ọrọ agbẹjọro fun olupẹjọ Mahmud ni Tanko atawọn afurasi meji toku yoo jẹjọ lori ẹsun ipaniyan. Awọn afurasi meji yoku naa yoo jẹjọ lori ẹsun ijinigbe ati igbimọ pọ lati huwa ọdaran. Mahmud ni ''agbẹyẹwo ẹsun ti wọn fi kan Tanko afurasi meji yoku yii fihan pe ileẹjọ majisireeti ko lagbara lati gbọ ẹjọ yii, Iyẹn lo jẹ ki a gbe ẹjọ naa lọ siwaju ile ẹjọ giga bayii.'' Adajọ majisireeti naa gba si agbẹjọro olupẹjọ lẹnu, o si sun igbẹjọ naa siwaju si ọjọ kẹsan an oṣu keji. Ko si agbẹjọro fawọn afurasi nile ẹjọ, ṣugbọn agbẹjọro olupẹjọ ni ile ẹjọ giga yoo gbe igbesẹ lori iyẹn ti ẹjọ naa ba de ibẹ.	Ipinlẹ Kano	https://www.bbc.com/yoruba/afrika-60226797
Èèyàn mẹsan an pàdánù ẹ̀mi wọn nínú ìwọ́de tako Hijab ní Iran	"Ifẹhonuhan to bẹ silẹ lẹyin iku obinrin kan ti gbẹmi eeyan mẹsan-an miiran lorilẹede Iran. Obinrin to ku naa ni awọn agbofinro ti mọle nitori o tapa si ofin to rọ mọ lilo ibori lorilẹede naa. Obinrin naa si lo padanu ẹmi rẹ lẹyin to lo ọjọ mẹta nile wosan. Lara awọn to ti ba iṣẹlẹ naa lọ ni ọmọ ọdun mẹrindinlogun kan , ẹni ti awọn agbofinro yinbọn lu, nigba ti wọn ṣe ikọlu si awọn olufẹhonuhan. Orisirisi fọnran lori ayelujara ṣe afihan bi awọn obinrin to n ṣe ifẹhonuhan ṣe ju anamọ soke, lẹyin ti wọn dana sun awọn ibori wọn. Fọnran naa ṣe afihan bi wọn ṣe pariwo pe “A ki n ṣe anamọ, a fẹ itusilẹ ati ibaradọgba akọ ati abo"" Ninu ọrọ rẹ niwaju Ajọ Isọkan Agbaye, Aarẹ Joe Biden ti orilẹede Amẹrika ni awọn wa lẹyin awọn obinrin to n fi ẹhonu han naa ni Iran nitori wọn ja fun ẹtọ wọn ni. O sọrọ yii ni kete ti Aarẹ Iran, Ebrahim Raisi ni ki ajọ agbaye kọ eti ikun si ipe awọn obinrin naa to n ja fun ẹtọ wọn. Ọpọ awọn obinrin lo lewaju ifẹhonuhan ni Iran, ti wọn si n dana sun ibori wọn, ‘Hijab’, lẹyin ti ọkan lara wọn to tapa si ofin ‘Hijab’ padanu ẹmi rẹ. Ifẹhonuhan naa lo ti gbalẹ fun ọjọ marun un bayi, to si ti tan kalẹ kaakiri orilẹede naa. Mahsa Amini, obinrin kan ti awọn ọlọpa fi ẹsun kan pe o tapa si ofin to de lilo ibori si lo padanu ẹmi rẹ ni ile wosan lọjọ Ẹti. Amini yii lo ku lẹyin to ti wa ni ẹsẹkan aye ẹsẹkan ọrun (Coma) nile iwosan fun ọjọ mẹta. Ni Sari, ẹkun ariwa ilẹ Tehran, ogunlọgọ awọn obinrin lo tu sita, ti wọn si bẹrẹ si ni dana sun ‘Hijab’ wọn lati fẹhonu han. Amini ni ọwọ awọn ọlọpaa to n risi igbọran araalu tẹ ni olu ilu orilẹede naa lọsẹ to kọja. Wọn si fi ẹsun kan pe o tapa si ofin to rọ mọ pe ki obinrin gbọdọ fi nkan bo ori, apa ati ẹsẹ wọn. Iroyin naa ni awọn ọlọpaa na obinrin naa, to si daku, eyi to mu ko wa ni koma fun ọjọ mẹta. Asoju ajọ United Nation to ri ija fun ẹto ọmọniyan, Nada al-Nashif,  ni Iwadi awọn safihan pe awọn ọlọpaa naa fi kumọ naa Amina. O ni ti wọn si tun gba ori rẹ mọ ọkan lara ọkọ wọn. Awọn ọlọpaa ni awọn ko fi iya jẹ obinrin naa ati pe o kan sadede ni ijakulẹ ọkan rẹ. Mọlẹbi Amina ni ilera rẹ wa ni alaafia, ti ko si nkan to mu rara. Amini, ẹni ọdun mejilelogun wa lati Kurdistan ni ẹkun iwọ orun orilẹede Iran. Agbegbe yii si ni eeyan mẹta ti padanu ẹmi wọn lọjọ Aje nigba ti ọlọpaa sina bolẹ fun awọn olufẹhonuhan. Ọkan lara awọn amugbalẹgbẹ adari Ayatollah Ali Khamenei, ti orilẹede Iran sabẹwo si idile ọmọbinrin, to si ṣe ileri pe ẹlẹsẹ kan ko ni lọ la jiya lori iṣẹlẹ naa. MP Jalal Rasidi Koochi wa bu ẹnu atẹlu ihuwasi awọn agbofinro, to si ni wọn kan ko ba awọn araalu si ni lorilẹede Iran. Lẹyin ti ẹsin Islam ri ayipada lọdun 1979, awọn alasẹ lorilẹede Iran gbe ofin kalẹ lori asọ wiwọ awọn obinrin. Wọn ni wọn gbọdọ bo ori wọn, wọn ko si gbọdọ wọ asọ to fun mọra ju ni awujọ. Ẹka ọlọpaa to ri si igbọran ""Gasht-e Ershad"", ni wọn gbe isẹ naa le lọwọ lati ri pe awọn obinrin tẹle ofin naa. Awọn ọlọpaa ni asẹ lati da obinrin duro lati wo boya o tẹle ofin ati irufẹ asọ ti wọn ba wọ sara. Ijiya ẹsẹ fun ẹni toba tapa si ofin naa ni, owo itanran, lilọ sọgba ẹwọn ati ẹgba jijẹ. Lọdun 2014., awọn obinrin bẹrẹ lati ma ṣe afihan awọn aworan ati fọnran ara wọn ni awujọ nibi ti wọn ti n tapa si ofin naa lati fi ṣe ifẹhonuhan lori ayelujara. Ifẹhonuhan naa ni wọn pe ni   ""My Stealthy Freedom"". Lara awọn ifẹhonuhan ti ọpọlọpọ awọn obinrin miran ti se lori lilo ibori ni wọn pe akori rẹ ni ""White Wednesdays"" ati ""Girls of Revolution Street""."	Ifi ẹhonu han	https://www.bbc.com/yoruba/articles/c4nd20n22d0o
Male infertility: Àwọn ìdí márùn-ún tó ṣe sọ̀ro fún ọkùnrin láti fún obìnrin lóyún láyé òde òní	Iye atọ to maa n jade lara ọkunrin ti dinkun pẹlu ida mọkanlelaadọta lati nnkan bii aadọta ọdun sẹyin. Eyii jẹ ọkan lara awọn esi iwadii lati ile ẹkọ Hebrew University of Jerusalem ni Israel ati Mount Sinai School of Medicine, nilẹ Amẹrika. Awọn onimọ ijinlẹ sayẹnsi naa sọ pe eroja inu atọ awọn ọkunrin ni nnkan bii ọdun 1970 pọ ju iye eroja atọ awọn ọkunrin laye ode oni lọ. Wọn ni “Ohun to ya wa lẹnu ju ti a ri ni pe bi awọn eroja inu atọ naa ṣe n rin ti dinku si ju ti atijọ lọ, to n tumọ si pe anfani ati fun obinrin loyun ti dinku ju ti atijọ lọ.” Esi iwadii yii ti n kọ awọn onimọ ijinlẹ lominu. Eduardo Miranda, to jẹ onimọ ijinlẹ ti ẹka imọ Andrology ni Brazilian Society of Urology sọ pe “Bi ọrọ yii ṣe n lọ n kọ wa lominu nitori a ko mọ ibi ti yoo yọri si.” Wayii o, awọn onimọ ijinlẹ ti kede awọn nnkan marun un yii gẹgẹ bii eyii to maa n mu ko lera fun ọkunrin lati fun iyawo rẹ loyun. Miranda sọ pe, awọn ọkunrin to ba sanra ju maa n ni ọra pupọ lagbegbe nnkan ọmọkunrin wọn. Awọn ọra wọnyii le ṣakoba fun ‘spermatozoa’ eyii to jẹ ara eroja inu atọ to n di ọmọ ninu obinrin. Wọn ni ti ọkunrin ba sanra ju, o le ṣakoba fun koropọn rẹ, eyii ti yoo maa gbona, o si lewu. Ajọ WHO ni nnkan bii ida mọkandinlogoji ọkunrin lo sanra, ti ida mọkanla si sanra lasanju, eyii to n ṣakoba fun ‘spermatozoa’ wọn. Cocaine, igbo, siga, ọti atawọn egboogi mii ni awoọn onimọ ti sọ pe o le ṣakoba fun nnkan ọmọkunrin. Miranda ni awọn nnkan wọnyii maa n ṣakoba fun awọn eroja to n pese atọ ninu agọ ara ọkunrin. Bẹẹ si ni lara awọn oogun naa maa n ṣakoba fun koropọn ọmọkunrin. Wọn ni o le jẹ ki koropọn kere, ti awọn eroja inu atọ ko si ni le gbera daadaa, eyii ti wọn n pe “azoospermia.” Awọn aisan bii ‘chlamydia’ ati ‘gonorrhoea’ maa n gbogun ti igbiyanju ọkunrin lati fun obinrin loyun. Ajọ WHO sọ pe lọdun 2020 nikan, miliọnu mọkandinlaadọfa eeyan tuntun lo lugbadi arun chlamydia nigba ti miliọnu mejilelọgọrin eeyan tuntun fara kasa gonorrhoea kaakiri agbaye. Wọn ni ṣiṣe eyii le se ewu fun atọ ọmọkunrin, iyẹn ti ẹrọ kọmouta naa ba ti gbona ju ni itan ti eeyan gbe si lati ṣiṣẹ. Yatọ si kọmputa to n gbona lori itan ọkunrin, awọn onimọ tun sọ pe awọn nnkan mii bii wiwẹ ninu omi to gbona le ṣakoba fun atọ ọmọkunrin. Laipẹ yii ni iwadii kan ṣẹṣẹ fi han pe awọn nnkan to n fa idọti oju afẹfẹ le ṣakoba fun nnkan ọmọkunrin. Gbigbe igbe aye ọtun le ran ọmọkunrin lọwọ gẹgẹ bii iwadii ijinlẹ kan ṣe sọ. Lara awọn igbeaye ọtun naa ni igbiyanju lati di ara sisan ku, yiyago fun awọn nnkan bi siga mimu, ọti mimu ati egboogi oloro lilo. Ti tọkọ-taya ba gbiyanju lati loyun amọ ti igbiyanju wọn ko so eso rere, wọn ni irufẹ tọkọ-tya bẹẹ le gbiyanjuu awọn ọna mii bii “vitro fertilisation” ati bẹẹ lọ.	Ìdílé	https://www.bbc.com/yoruba/articles/cmjympnmgg1o
Isho Pepper: Isola Ogunsola pẹ̀lú àfihàn àwọn ìyàwó tó jẹ́ igi lẹ́yìn ọgbà fun un nínú iṣẹ́ tíátà	Yoruba ni igba ko lọ bi orere, ako o tọ lọ bi ọpa ibọn, nitori saa laa ni, ẹnikan ko lo ile aye gbo. Bẹẹ ni ọrọ ri pẹlu gbajugbaja oṣere tiata, Olusola Isola Ogunsola, ti ọpọ eeyan mọ si Isho Pepper ati awọn aya rẹ, ti wọn dìjọ mi agbo tiata Yoruba logbo-logbo  laarin ọdun 1965 si 1992. Ọjọ Aje, ọjọ Kejidinlọgbọn osu Kejila ọdun 1992, eyi to pe ọgbọn ọdun bayii ni iku pa oju akọni osere naa de, amọ bi onirese rẹ ko ba fin igba mọ, sibẹ awọn eyi to ti fin ko le parun. Bi o tilẹ jẹ pe Isho Pepper ati meji ninu awọn iyawo marun-un to n ba a ṣe ere tiata ti jade laye, sibẹ o yẹ ki awọn ọdọ iwoyi mọ nípa igbe aye ati iku akọni oṣere tiata naa, to fi mọ ipa to ko si idagbasoke iṣẹ tiata nigba aye rẹ. Ta ni Isho Pepper? Apetan orukọ gbajumọ oṣere tiata naa ni Olusola Isola Ogunsola, tii ṣe ọmọ bibi ilu Abeokuta, to jẹ olu ilu ipinlẹ Ogun bayii ni guusu iwo oorun Naijiria.. Ọjọ Kẹrinla, oṣu Kọkanla, ọdun 1942 ni Samuel ati Abigail Ajike Ogunsola bi akọni oṣere tiata naa sile aye, to si jẹ ọmọ agboole Baala Dasaolu lẹyin mọsalasi Ita Igbẹyin ladugbo Oke Itoku. Olusola ni abigbẹyin ninu ọmọ mẹrin ti awọn obi rẹ bi, abule Olokuta, ni ẹba Alahọ to wa nijọba ibilẹ Oluyole nilu Ibadan si lo ti lo igba kekere rẹ, ibẹ si lo ti lọ sile ẹkọ alakọbẹrẹ Christ School, Olokuta. Lẹyin to pari iwe mẹfa rẹ lo pada si Abeokuta fun eto ẹkọ girama, to si lọ si Abeokuta Grammar School nibi to ti bẹrẹ afihan ifẹ rẹ si ere tiata lasiko ti ọpọ eeyan korira isẹ naa, ti wọn si n rii awọn osere tiata bii alagbe. Nitori idi eyi, ọpọ ipenija ni Olusola koju nidi iṣẹ to yan laayo ọhun, tawọn ẹbi ati ọrẹ si kọ ẹyin sii. Amọ, niwọn igba to jẹ pe yeye ọmọ nii gba ọmọ, iya rẹ, Abigail Ajike ṣe atilẹyin alailẹgbẹ fun un nidi iṣẹ naa, ti Olusola si dara pọ mọ ẹgbẹ oṣere tiata Akin Ogungbe to wa nilu Abeokuta lọdun 1959, lẹyin to pari ẹkọ girama. Lara awọn ti wọn dijọ kọ iṣẹ tiata lọdọ Akin Ogungbe lasiko naa ni Jimoh Aliu, Charles Olumo (Agbako), oloogbe Afolabi Afolayan (Jagua), ati Femi Adeyemo (Baba n gba life). Olusola kuro lọdọ ọga rẹ lọdun 1965 lati da ẹgbẹ tiata tara rẹ silẹ, to si n kọrin, lu ilu, jo ati sere. O fẹ ọpọ iyawo lati maa ba sere, ti wọn si n tẹle yika gbogbo ilu to ba n lọ. Isho Pepper jẹ ọkan lara awọn oṣere tiata to kọkọ ṣe ere itage lori amohunmaworan pẹlu awọn gbajumọ oṣere tiata miran bii Hubert Ogunde, Baba Sala, Baba Mero, Kola Ogunmola, Oyin Adejobi, ati Adeyemi Afolayan. Bakan naa lo ṣe ọpọ ere ninu iwe Atọka, oun naa si tun ni oṣere tiata kẹrin to ya ere sinima lẹyin Hubert Ogunde, eyi to gbe e lọ si orilẹ-ede United Kingdom (UK). Ọpọ eeyan ni Isho Pepper kọ ni iṣẹ tiata, lara wọn ni Samson Eluwole (Jinadu Ewele), oloogbe Adeniyi Orofo (Ewejoko) ati oloogbe Gbolagade Adedeji (Aro onifila gogoro). Olusola jẹ ọkan lara awọn agba ọjẹ oṣere tiata to da ẹgbẹ awọn oṣere taa mọ si ANTP silẹ lọdun 1976, to si jẹ akọwe owo akọkọ fun ẹgbẹ naa laarin ọdun 1976 si 1989, bẹẹ lo tun gbe ọpọ ere jade ni ede Yoruba. Lara awọn ere naa ni Fere bi Ekun, Alaafin Aganju, Agbalowomeri, Efunsetan Aniwura, Ibu Olokun, Koseegbe, Ajaloleru, Iyawo Alalubosa ati bẹẹ bẹẹ lọ, ko si fẹ ẹ si ilu kan ni Naijiria ti Isho Pepper ko gbe ere tiata de. Lasiko ti Olusola n dabira lati gbe aṣa, ede ati ìṣe Yoruba larugẹ sii, ni iku ja ẹmi rẹ gba lairo tẹlẹ lasiko aisan ranpẹ lẹni aadọta ọdun, ni ọjọ kejidinlọgbọn, oṣu Kejila, ọdun 1992. Mojisola Ogunsola: Oloogbe Mojisola Ogunsola ti awọn eeyan mọ si Iya Alakara nigba aye rẹ, ni iyale patapata ninu awọn iyawo Isho Pepper, to si maa n tẹle ọkọ rẹ lọ ṣe ere tiata kaakiri. Ẹni ọgọta ọdun ni oloogbe naa nigba to jade laye lẹyin iku ọkọ rẹ, to si ko ipa manigbagbe ninu iṣẹ tiata pẹlu ọkọ rẹ. Iyabode Ogunsola Iyabode Ogunsola ni ọpọ eeyan mọ si Efunsetan Aniwura, to si jẹ gbajumọ oṣere lobinrin lasiko ti ọkọ rẹ wa laye. Efunsetan si ni gbogbo aye mọ julọ ninu awọn aya oloogbe Isola Ogunsola sugbọn lọwọ lọwọ bayii, o ti dagbere fun iṣẹ tiata, to si di oniwaasu ọrọ Ọlọrun. Ọpọ ere sinima, fiimu agbelewo ati ere itage ni Efunsetan ti kopa ninu rẹ, ko si si ẹni to ri obinrin naa lori pẹpẹ iwaasu, ti ko ni maa ranti awọn ara manigbagbe to ti da ninu isẹ tiata. Laipẹ yii si lo ṣe ayẹyẹ ọjọ ibi rẹ loke eepẹ. Funmilayo Ogunsola: Ijewuru ni adape orukọ Funmilayo Ogunsola ninu iṣẹ tiata, to si ti silẹ bora lọdun 2019 lati ipasẹ aisan ẹjẹ ruru to ba fínra. Isẹ kekere kọ ni Funmilayo ko nidi isẹ tiata loju aye ati lẹyin iku ọkọ rẹ, ki iku to yọ ọwọ rẹ lawo lasiko aisan ranpẹ. Orukọ Ijẹwuru to fi silẹ si lo di manigbagbe titi di oni yii, tawọn eeyan fi n ranti rẹ. Funmilayo ni iyawo kẹta Isho Pepper, toun naa si ko ipa ti ko kere si idagbasoke iṣẹ tiata. Yetunde Ogunsola Arẹwa obìnrin, apọnbeporẹ, ni Yetunde Ogunsola nigba to wa lewe, ti Isola Ogunsola fẹ bii aya. O sa ipa rẹ lati mu agbega ba iṣẹ ọkọ rẹ, tii ṣe ere tiata, ti ọpọ eeyan si mọ gẹgẹ bii Iyawo Alalubosa tabi Ayoni, nitori ipa to ko ninu ere naa Iyawo Alalubosa. Titi di akoko yii, Yetunde Ogunsola sì n kopa ninu ere tiata lorisirisi, oun naa si ti di Ajihinrere. Bolatito Ogunsola Bolatito ni iyawo kekere to gbẹyin ninu awọn iyawo Isho Pepper, Aina Orosun si ni ọpọ eeyan mọ si. Bolatito ko ipa manigbagbe ninu iṣẹ tiata lasiko ti ọkọ rẹ, Ishola Ogunsola wa loke eepẹ, sugbọn lẹyin ti ọkọ rẹ ku tan, oju obinrin naa ko han mọ ninu ere tiata. Nibayi to pe ọdun mejidinlọgbọn ti Olusola Isola Ogunsola jade laye, to si fi ọpọ ọmọ silẹ saye lọ, a si n gbadura pe ki ọba oke tẹ si afẹfẹ rere, ko si di idile to fi silẹ saye lọ mu sinsin.	Eto Idanilaraya	https://www.bbc.com/yoruba/afrika-52799023
Seyi Makinde: Ìjọba Oyo ní ètò fún àwọn òṣíṣẹ́ BCOS kó tó bẹ̀rẹ̀ sí ń wó iiléègbé wọn - Alága iléeṣẹ́ náà	"Ọpọlọpọ awuyewuye lo rọ mọ ileigbe awọn oṣiṣẹ ileeṣẹ igbohunsafẹfẹ ipinlẹ Ọyọ, BCOS, lẹnu ọjọ melo kan si asiko yii. Bi iroyin kan ṣe n sọ wi pe Gomina Ṣeyi Makinde dede ko awọn katakata wọn inu ọgba ileeṣẹ naa lai sọ fun wọn tẹlẹ ni iroyin mi i tun sọ wi pe awọn alakoso ileeṣẹ naa mọ si igbesẹ naa. BBC Yoruba ṣe abẹwo si ileeṣẹ naa ni owuro ọjọ Ẹti, a si ri i daju wi pe ijọba ipinlẹ Ọyọ ti bẹrẹ si ni wo awọn ile kan to jẹ ileegbe awọn oṣiṣẹ BCOS. Alaga ileeṣẹ igbohunsafẹfẹ ipinlẹ Ọyọ, BCOS, Alagba Dọtun Oyelade ṣe alaye fun akọroyin wa pe, o to bi i ipade mẹrin ọtọọtọ ti wọn ba awọn olori oṣiṣẹ labẹ aburada RATTAWU  ati NUJ ṣe, lẹyin eleyii ti ijọba ipinlẹ Ọyọ tun ba wọn ṣe ipade pọ bi i ẹmeeji si ẹmẹẹta lori ọrọ naa. Oyelade ni, ""Eyii to jẹ okodoro ọrọ ni wi pe ijọba fẹ lo awọn aye to ṣẹku lẹyin ọdọ wa ni."" ""Ijọba naa lo kuku ni ilẹ, wọn fẹ lo o lati fi ṣe agbekalẹ ile akọta ti Oyinbo n pe ni Estate, ijọba wa pa idi apo pọ pẹlu ẹnikan ti yoo gbe owo silẹ ti yoo si kọ ọ."" O fi kun ọrọ rẹ pe ijọba ipinlẹ Ọyọ yoo fi ọwọsọwọpọ pẹlu ile iṣẹ adani naa ti akanṣe iṣẹ naa yoo fi yọri ti wọn a si ta a. Alaga ileeṣẹ naa tẹsiwaju pe pupọ ninu awọn ileigbe awọn oṣiṣẹ naa lo ti di ile atijọ ti ko si dun un wo lọju mọ. O ni, ""Wọn ti gbo si ara, igbo ti bo wọn, paanu mii ti ja, ferese omii ko si nibẹ mọ, ẹ o le mọ pe eeyan n gbe ibẹ."" O ni awọn ti parọwa si ijọba lati ma wo gbogbo ileigbe naa nitori pupọ ninu awọn oṣiṣẹ naa lo n ṣiṣẹ mọju. Oyelade ni ijọba ti yọnda awọn aaye kan fun iru awọn oṣiṣẹ bẹẹ, bakan naa ni wọn yọnda mọṣalaṣi ati ṣọọṣi to fi mọ gbọngan awọn oṣiṣẹ fẹyinti. O tẹsiwaju pe ijọba to wa lode ki i ṣe ijọba ika, eyii lo mu ki wọn fun awọn oṣiṣẹ to n gbe ile naa ni oṣu mẹta lati wa ile mii, bẹẹ sini ijọba yoo fun gbogbo wọn ni owo ile ọdun kan. Oyelade ni ko si olugbe kankan ninu awọn ile ti ijọba ti bẹrẹ sini wo bayii. O pari ọrọ rẹ pe awọn ile ti ko si ẹnikẹni ninu rẹ ni ijọba kọkọ bẹrẹ sini wo l'Ọjọbọ."	Awọn Ileesẹ Iroyin	https://www.bbc.com/yoruba/afrika-56863498
Bí DSS kò bá wá nǹkan ṣe sí àwọn alágbara oníṣòwò epo tó ń képo pamọ́, ariwo lásán ní gbèdéke rẹ̀ - PETROAN	Ẹgbẹ awọn onile epo lorilẹede Naijiria, PETROAN ti bu ẹnu atẹ lu gbedeke wakati mejidinlaadọta ti ileeṣẹ agbofinro DSS gbe kalẹ fun awọn ontaja epo lati rii pe ọwọngogo epo dopin ni Naijiria. Awọn onile epo bẹntiro ni Naijiria naa ni ariwo lasan lawọn DSS n pa o bi wọn ko ba lee wa awọn alagbara koṣeebawi to wa laarin awọn oniṣowo epo rọbi to n ko epo naa pamọ lai fẹ ta a fun awọn onile epo. Alaga ẹgbẹ PETROAN lẹkun ila oorun, Sunny Nkpe sọ eyi di mimọ nigba to n kopa lori eto ileeṣẹ iroyin kan lọjọ Aje. “Ẹ jẹ ki n sọ eyi laifọtape: bo ti wu ki ileeṣẹ agbofinro DSS ko ihalẹ bolẹ to, ko le yi ohunkohun pada. Bi ayipada yoo ba waye, lati orirun gan an ni yoo ti bẹrẹ. Awọn aladani to n ṣowo epo rọbi lo yẹ ki wọn wa lọ lati mọ ibi ti a ti n ri epo ra bayii. “O di igba ti DSS ba ti mojuto awọn alagbara to wa laarin wọn , ki a to le ri atunṣe si ilana pinpin epo.” O ni fun nnkan bii oṣu mẹfa bayii, ẹyọ epo kan ko de si ibudo ikepopamọsi to wa ni Port Harcourt. Lọjọbọ ni ileeṣẹ agbofinro ọtẹlẹmuyẹ apapọ lorilẹede Naijiria, DSS paṣẹ fun awọn ontaja epo lorilẹede Naijiria ati ileeṣẹ ipọnpo Naijiria, NNPC Limited lati tete wa ojutu si wahala ọwọngogo epo to n da awọn ọmọ Naijiria laamu bayii. Alukoro DSS, Peter Ifunaya ni bi ayipada ko ba de ba ọrọ ọwọngogo epo yii, awọn yoo gbe igbesẹ ti ara wọn. Epo bẹntiro ti di goolu lorilẹede Naijiria bayii pẹlu bi o ṣe n di iniria fun awọn ọ̀mọ Naijiria lati rii fun lilo. Ẹwẹ ọwọgogo lawọn ileepo to n ri epo naa ta n ta ni owo gọbọi to to igba ati aadọta naira (N250/litre) dipo naira mọkandinlaadọsan lori lita kan (N169/Litre) ti ijọba fi si.	Idibo aarẹ Naijiria 2023	https://www.bbc.com/yoruba/articles/c25k2qyy7kdo
Vaccination: Kí ní ìdí tí àwọn ènìyàn kìí ṣe fọ́kan tan abẹ́rẹ́ àjẹsára ?	"Abẹ́rẹ́ àjẹsára tio ṣe ànfàni fún ọ̀kẹ́ àìmọye àwọn ènìyàn ní àwọ́n ọ̀ọ̀rùndúnrún to ti pẹ́ sẹ́yìn, síbẹ̀ ọ̀pọ̀ àwọ́n eléto ìlera ni àwọn orílẹ̀-èdè àgbáye lo n sọ pé awọ́n ṣe àkiyési pé kii ṣe gbogbo ènìyàn lo fi ara mọ ọrọ̀ abẹ́rẹ́ ajẹsára, ti àwọ́n miràn si n kọ jálẹ̀ pé àwọn ko fẹ́ ẹ. Ọ̀rọ̀ náà ti wá jo dóri kókó ti ó sì n kọni lomiinu fún àjọ elétò ìlera ni àgbáye (WHO) ti wọn si ka àsà yìí si ọkan nínú ǹkan mẹ́wàá tó n dúnmọ̀huru mọ́ ètò ìlera lágbàye lọ́dun 2019. Báwo ni wọ́n ṣe ṣàwári abẹ́rẹ́ àjẹsára? Ṣááju kí abẹ́rẹ́ àjẹsára to dé, àyé yìí jẹ ibi to ni ewu gídigidi ti ọ̀pọ̀ àwọ̀n ènìyàn si n kú lọ́dọ̀dun nítori àìsàn to ṣee dènà. Àwọn orílẹ̀-èdè China ló kọ̀kọ̀ bẹ̀rẹ̀ abẹ́rẹ́ ajẹsára ní ọọrundunrun kẹwàá, wọ́n n pe ǹkan ni ""Variolation"" èyí túmọ̀ sí tísù àwọ̀n ènìyàn ti ará wọ́n lé han si èpo tó maa ǹ wà lóju egbò ti àìsàn kan ba fà á láti mú ìdàgbàsókè ba àwọ́n àfani tó ń ba ààrun ja lára. Nígbà ti ọọrundunrun mẹ́jọ míràn tún gùn ún, oníṣègùn òyìnbó kan tó jẹ́ ọmọ ilẹ̀ Gẹ́ẹ̀sì Edward Jenner wá woye pe àwọn ọmọ tó ń fún omi ọmu Mààlú ní àìsàn to nííṣe pẹ̀lú àwọn màálu yìí sùgbọ́n àìsàn ṣàpọ̀ná (Smallpox) o mú wọ̀n. Àìsàn sànpọ̀ná  jẹ́ àjàkalẹ̀ àrun ní ayé ìgbà náa ti ó si pa ìdá ọgbọ̀n ninú ọgọ́rùn àwọn ènìyàn to lùgbàdì rẹ̀. Ọ̀pọ̀ àwọn to bá si yèé, wọ́n a maa ni àpá lára tàbi ki wọ́n fọ́ lójú. Ní ọdun 1796 Jenner sé ìwádìí kan tó si lo James Phipps ọmọ ọdun mẹ́jọ nígbà tó fí àìsàn máàlú si oju egbò láìpẹ́ ọmọ náà bẹ̀rẹ̀ si ni fi ami àìsàn náà han. Ní ọdun 1798, èsí ìwádìí náà jáde ti wọ́n si pè é ni ajẹsára láti inu èdè Latin ""Vacca"" tí ó tumọ si (Cow) Màálu. Kíní àwọ́n aṣeyori to ti wáye? Abẹ́rẹ́ ajẹsára ti ṣe ìrànwọ́ láti séwélé àwọn aburu ti àwọn aisan ti ṣe ni awọn sẹnturi sẹyin. Ṣááju àsìkò yìí o lé ni ènìyàn mílíọnu méji àti ọwọ́ mẹ́fà ló n ku lọ́dọ̀ọ̀dú ki wọn to gba abẹrẹ ajẹsara akọkọ bni ọdún 1960. Ọdun díẹ̀ sẹ́yìn ní o wá di pe àwọn eniyan n ku tabi ki wan yarọ nítori àìsàn rọmọ́lápa rọ́mọ́lẹ́sẹ̀, sùgbọ́n níbayii ọ̀rs náà ti di afiẹyin ti eegun fisọ. Kíni ìdí ti àwọn ènìyàn kìí fi fẹ gba abẹ́rẹ́ àjẹsára? Ọjọ ti pẹ ti àwọn èniyan ti ń siye meji lori ọ̀rọ̀ abẹ́rẹ́ àjẹsára fún oniruuru ìdí, láti ori ẹ̀sìn, àsà nítori wọ́n rò ó pé kìí ṣé ohun tó mọ àti pé ọ̀nà láti gba ẹ̀ta ominira ara ẹni lọ́wọ́ wọn ni. Ní ọ̀pọ̀ ìgbà, ọ̀rọ̀ abẹ́rẹ́ àjẹsára maa n ni ọwọ òṣèlú nínú, fún àpẹrẹ, bí mínísita fún ọ̀rọ̀ abẹle ni Italy ṣe dara pọ mọ àwọn ẹgbẹ́ ti kìí gba abẹ́rẹ́ ajẹsára. Kóda láì ni ìdí ni ààrẹ ilẹ̀ Amẹrika ti sọ pé abẹ́rẹ́ ajẹsara nii ṣe pẹlu ohun to n fa ti àwọn ọmọ tí ọpọlọ wọ́n ko jí pépé to. Kíní àwọn ewu to wà nibẹ̀? Tí ọ̀pọ̀ àwọn eniyan láwujọ ba rí i dáju pé wọ́n n gba abẹ́rẹ́ ajẹsara yóò mú àdinku ba àwọn ajakálẹ̀ ààrun yóò si le àìsàn jina si àwọn ọmọ wẹ́wẹ́ ti wọ́n ko ti ni àwọn èròja ara ti yóò maa ja fún wọ́n lái ti gba abẹ́rẹ́ ajẹsára. Onímọ ìṣègùn tó ni ìmọ jù lọ ni ilẹ̀ gẹ̀ẹ́sì ní ọdun to koja ti kìlọ pé ọ̀pọ̀ awọn eniyan ni wọ́n ti tan jẹ pẹlú irọ lóri abẹ́rẹ́ ajẹsára pàpá jùlọ lori ẹ̀rọ ayhelujara, ti olùwádìí ọmọ ilẹ̀ Amrika kan naa si ti ri ìdí ọ̀rọ̀ pé àwọn Russia ni wọ́n n lò láti iròyìn náà ka fún araye. Iye àwọn ọmọ tó gba abẹ́rẹ́ ajẹ sára kò tìí yi pada gẹ́gẹ́ bi ajọ WHO ṣe sọ ìdá ọgọ́rin ati máruùn nínú ìdá ọgọ́run ni wọ́n wà titi di àsìkò yìí láti nkan bi ọdún díẹ̀ sẹ́yìn. WHO sọ pe abẹ́rẹ́ ajẹ sara ń dóòlà ẹmi àwọn ọmọ mílíọnu méji si mẹta kákìri àgbáye ní ọdọọdun. Ìpèníja to ga jùlọ, àti àwọn orilẹ̀ -èdè tó kéré jùlọ ninú gbígba abẹ́rẹ́ ajẹ sára, ti ìja ìdámu àti iyàn si kún ibẹ̀ mi Afghanistan, Angola, àti DR Congo. Produced by Roland Hughes, David Brown, Tom Francis-Winnington and Sean Wilmott"	Afghanistan	https://www.bbc.com/yoruba/agbaye-48679504
Àpẹrẹ ìrẹ́pọ̀ àti ìṣọ̀kan mùsùlùmí àti Krìstẹ́nì là fí hàn ní Ijomu Oro-Venerable tó ṣadura sí ọkọ̀ Ìmáàmù	Aworan to ṣafihan awọn ẹlẹsin meji to jijọ duro sara ọkọ ni awn ọmọ Naijiria n sọrọ lori rẹ loju opo ayelujara. Ṣugbọn kii ṣe gbogbo eeyan naa lo mọ pato nkan to waye ti Venerable ijọ Kristẹni kan ati Imaamu ilu Ijọmu Oro ni ipinlẹ Kwara ti ṣe n dọwẹkẹ lori ọkọ ti Imaamu ra. BBC Yoruba tẹsiwajulati t pinpin nkan tiowaye nibẹ la si ti ri aridaju pe lootọ ni Imaamu gbe ọkọ tuintun to ṣẹṣẹ ra lọ sọdọ alagba ijọ Kristẹni pe ko ṣadura si. Iṣẹlẹ yi ti mu ki ọpọ ọmọ Naijiria maa kan saara si awọn mejeeji pe iru awokọṣe to yẹ re lasiko yi ti ija ẹlẹsinmẹsin ati ẹlẹyamẹya gbode ni Naijiria Orukọ Venerable ti ọrọ yi kan ni Ebenezer Oyeleye Oyedalu ti wọn si jẹ oludari ijọ Christ Anglican Church,ni Ijọmu Oro . Gẹgẹ bi alaye ti o ṣe fun BBC Yoruba o loun kii ṣe ọmọ Ilu Ijomu Oro ṣugbọn lati igba ti iṣẹ Ọlorun ti dari rẹ wa si ilu naa ni irẹpọ ti wa laarin oun ati Imaamu ilu naa. ''Laarọ ọjọ Isinmi to kọja ni nkan bi ago mẹjọ ni mo kọja lẹgbẹ mọsalasi. O jẹ igab akọkọ ti emi ati Imaamu yoo ri ara wa lẹyin ti wọn ti ṣe ọdun tan. O beere pe akoko wo laa pari ijọsin mo si ṣalaye fun. Amọ o ni nkan bi ago mẹwaa loun le wa yọju si mi. Mo ni ko buru'' ''Sadede ni a n ṣe ijọsin lọwọ ni nkan bi ago mẹwaa owuro to si gbe ọkọ wa bawa ni ile ijọsin.Nigba ti mo jade si , o ni oun ṣẹṣẹ ra ọkan naa ni oun si fẹ ki n gbaura si.Inu mi dun, mo si gbaura pe ẹmi rẹ ni yoo lo ọkọ naa.'' ''Ibẹ la wa tawọn ọdọ ijọ ti jade ti wọn si ya aworan .Mi o mọ pe awọn eeyan tiẹ ti ri aworan naa loju ayelujara.'' Orukọ Imaamu ti o wa ninu aworan taa n wi yi ni Imaam Ibrahim Bashir Adewara oun si ni Imaamu agba ilu Ijomu Oro. Ninu alaye ree, o ni ohun ti oun ṣe nipa fifi ọkọ naa han Venerable pe ko ṣe adura si kii ṣe nkan to jẹ tuntun nitori awọn ko ṣẹṣẹ maa ba ara wọn ṣe. ''Ki n to ra ọkọ naa ni Venerable ati awọn olori ẹlẹsin mii to jẹ musulumi ati Kristẹni ti n fi adura ran mi lọwọ pe ki Ọlọrun pese ọkọ fun mi.'' ''Nigba ti mo si ti wa ra ọkọ naa tan, ṣe ko yẹ ki gbogbo wọn ṣadura si ni?'' Imam Adewara sọ pe ibaṣepọ alaafria lo wa laarin awọn ẹlẹsin gbogbo ni Ilu Ijomu Oro ati pe bẹẹ lawọn ṣ n ṣe ni gbogbo Oke Mesan Oro patapata. O fi kun ọrọ rẹ pe ohun ti ẹsin kọ oun ni pe ki oun ṣe daada si alabagbe oun ko si si iyasotọ laarin Kristẹni ati musulumi ninu alabagbepọ. Lafikun ọrọ rẹ, o ni eleyi to dara ju ni pe ki awọn olori ẹlẹsin fi apẹrẹ daada lelẹ fun awọn to n tẹle wọn ati pe ''awọn oloṣelu lo de ti wọn mu iyapa wa laarin gbogbo wa. Ninu ilu wa,musulumi ati Kristẹni ọkan naa ni gbogbo wa.''	Awọn Musulumi	https://www.bbc.com/yoruba/articles/ckd71ejqjqvo
Àwọn nọ́ọ̀sì ní UK gùn lé ìyanṣẹ́lódì, pè fún ẹ̀kúnwó	Awọn nọọsi ni orilẹede  Gẹẹsi paapa julọ awọn ti ilu England, Wales àti Northern Ireland ni wọn ti bẹrẹ  iyanṣẹlodi. Iyanṣẹlodi yii ni yoo jẹ eyi ti o gbooro julọ ninu itan ẹka to n ri si eto ilera lorilẹede naa. Pẹlu iyanṣẹlodi ti awọn oṣiṣẹ ilera gun le, ọpọlọpọ iṣe abẹ ati awọn itọju to rọ mọ ọ ni ko ni ṣeeṣe, ṣugbọn awọn itọju to ro mọ didoola ẹmi ni wọn yoo maa ṣe. Awọn oṣiṣẹ Royal College ninu ọrọ wọn sọ wipe awọn ni lati gun le iyanṣẹlodi nitori wipe ijọba kuna lati ba awọn oṣiṣẹ ilera sọrọ. Ijọba ilẹ Gẹẹsi lo ti sọ wi pe oun ko lagbara ekunwo ida Mọkandinlogun ti awọn oṣiṣẹ eto ilera beere fun. Adari RCN Pat Cullen rọ ijọba lati ṣe ohun to tọ ki wọn si fi opin si iyanṣẹlodi yii ki ọdun 2022 to dopin. Iyanṣẹlodi naa  lo tan yika awọn ile iwosan ni ilẹ Gẹẹsi, awọn ile iwosan ni Northern Ireland, gbogbo ile iwosan ni Wales ayafi ile iwosan kan, ṣugbon awọn ile iwosan ni Scotland kii yanselodi. Iyanṣẹlodi oni wakati mejila ti wọn gun le yii wa ni ninu ofin to rọmọ iṣẹ ni ile Gẹẹsi. Awọn itọju to jọ mọ ọmọ bibi, aisan  jẹdọjẹdọ, itọju ọmọde àti awọn itọju to rọmọ idoola ẹmi nikan ni wọn yoo maa mojuto ni awọn ilẹ iwosan naa. Arabinrin lyndsay Thompson  ẹniti o ti bẹrẹ iṣẹ gẹgẹ bii nọọsi lati ọdun mejila ṣẹyin ni ko wù awọn lati gun le iyanṣẹlodi ṣugbọn aibikita ijọba si ipenija awọn lo jẹ ki awọn gun le iyanṣẹlodi naa.  Iyanṣẹlodi ọhun lo ṣeeṣe ko tẹsiwaju ni ogunjọ oṣu yii ti ijọba ilẹ Gẹẹsi ba kọ lati dahun ibeere awọn nọọsi yii.	Eto Ilera	https://www.bbc.com/yoruba/articles/cpd2ej3rk38o
Wo bi o ṣe lè wo orúkọ rẹ nínú àkọsílẹ̀ olùdìbò tí I﻿NEC gbé jáde	Ajọ eleto idibo ni Naijiria, INEC, ti bẹrẹ si ni lẹ iwe orukọ awọn oludibo kaakiri. Eto naa yoo waye larin ọjọ kejila, oṣu Kọkanla titi di ọjọ kejidinlogun, oṣu Kọkanla ọdun 2022. Ajọ INEC sọ pe lilẹ awọn orukọ naa lasiko yii, wa ni ibamu pẹlu abala kẹsan-an ati ikọkandinlogun ofin eto idibo. Igbesẹ yii n waye lati le fun awọn oludibo to fi orukọ silẹ ni anfaani lati mọ boya orukọ wọn wa nibẹ tabi ko si i. Wọn o tun le fi to INEC leti, ti wọn ba ri orukọ ẹni ti ko yẹ lati dibo, amọ ti orukọ rẹ wa lori iwe tabi to ti kú. INEC yoo lẹ orukọ awọn oludibo lati ọdun 2011 titi di 2022, ni awọn wọọdu idibo kọọkan, olu ileeṣẹ ajọ naa ni ijọba ibilẹ, ati awọn olu ileeṣẹ rẹ ni agbegbe nla jakejado Naijiria. Awọn oṣiṣẹ ajọ naa, pẹlu iranlọwọ awọn agunbanirọ ni yoo mojuto eto orukọ naa ni wọọdu Awọn alamojuto idibo si ni yoo ma a dari wọn Yatọ si awọn orukọ ti INEC yoo lẹ̀ si awọn wọọdu idibo, o tun ni anfaani lati yẹ orukọ rẹ wo lori ayelujara.	INEC	https://www.bbc.com/yoruba/articles/c97jd4nw799o
US presidential election 2020: Bí ààrẹ Trump kò ṣe gbé ipò sílẹ̀ yóò ṣe àkóbá fún ọ̀pọ̀ ènìyàn	"Aarẹ ti wọn ṣẹṣẹ dibo yan lorilẹede Amerika, Joe Biden ti ni o ṣeeṣe ki ẹmi ọpọ eniyan bọ ti aarẹ Donald Trump ko ba kuro ni ipo fun oun gẹgẹ bi aarẹ. Biden ni Donald Trump gbọdọ fun oun ni aye lori bi yoo ṣe gbe ipo silẹ ni ọdun to n bọ lai si idẹna kankan. O ni oun nilo ki Aarẹ Trump fi ipo silẹ ki awọn le gbogun ti arun Coronavirus to n gbẹmi awọn eniyan lọgọọrọ. ''O ṣeni laanu pe titi di asiko yii aarẹ Trump ṣi kọ lati gba wi pe oun kọ lo wọle gẹgẹ bi aarẹ lorilẹede naa'' Aibikita aarẹ Trump yii yoo jasi iku ọpọlọpọ awọn eniyan to n koju arun Coronavirus lọwọ'' Ti a ko ba gbagbe, aarẹ Donald Trump ti lọ si ileẹjọ lati tako awọn esi idibo to jade ni awọn ipinlẹ jankan-jankan lorilẹede naa. Kini ileẹjọ n sọ nipa ẹjọ ti aarẹ Trump n pe lori esi idibo to gbe Joe Biden wole? Ajọ to n risi ọrọ idibo nipinlẹ Wisconsin ti ni awọn ikọ ipolongo aarẹ Trump yoo san iye owo to to miliọnu mẹjọ dọla ilẹ okeere lati tun ibo ka nipinlẹ naa. Joe Biden lo bori ni Wisconsin pẹlu ibo to lẹ ni 20,000  ju ti aarẹ Trump lọ. Amọ, ikọ eleto idibo ni Georgia ti ni awọn ti ri ibo 2,600 ti wọn ko ka mọ esi idibo naa, ti won si ṣetan lati tun ibo ka. Ọkan lara awọn oṣiṣẹ eleto idibo naa ni awọn kan kuna lati ka ibo naa nitori aimọ iṣẹ ṣe wọn. Bakan naa ni ipinlẹ Gorgia yoo ma ka idibo naa lati agbegbe kan si omiran nitori ida  0.3% to wa laarin aarẹ Donald Trump ati Joe Biden. Aarẹ Donald Trump ti sọ pe alatako rẹ tii ṣe oludije ẹgbẹ oṣelu Democrat, Joe Biden wọle. Ṣugbọn to wa nibẹ ni wo pe Trump to jẹ oludije ẹgbẹ oṣelu Rupublican ni Biden wọle ibo aarẹ nitori wọn ṣe eeru ninu eto idibo naa. Loju opo Twitter rẹ lo ti fi ọrọ yii lede lọjọ Aiku, ọjọ kẹẹdogun oṣu kọkanla ọdun 2020 yii. ''Ko si awọn oluṣọ ibo tabi awọn onwoye nibi eto idibo naa, ileeṣẹ ti ko lorukọ to dara, Dominion lo tun wa ṣe agbatẹru eto idibo ọhun to fi mọ ayederu ileeṣẹ iroyin,'' Trump lo sọ bẹẹ. Aarẹ ni gbogbo kudiẹ kudiẹ to ṣẹlẹ lalẹ ọjọ eto idibo ṣẹlẹ ki ẹgbẹ Democrat le jale ibo ni. O ni wọn jale ibo naa ko si ẹni to ko kawọn mọ bẹ, Trump ṣalaye pe awọn to dibo pẹlu ẹrọ ifọrọranṣẹ iyẹn Mail-in pa ni lẹrin. Loju awọn ileeṣẹ iroyin ayederu ni Biden ti wọle ibo aarẹ Amẹrika. ''Emi ko gba pe o wọle. Ọna si jin lori ọrọ ibo yii. Eeru ni Biden fi wọlẹ,'' Trump lo sọko ọrọ yii. Trump ni o da oun loju pe oun yoo pada wọle ibo aarẹ ilẹ Amẹrika. Ìdí rèé tí Donald Trump ṣe fìdí rẹmi nínú ìbò ààrẹ Amẹrika Donald Trump sọrọ pẹlu igboya ṣaaju ibo aarẹ orilẹede Amẹrika ọdun 2020 pe oun yoo wọle lẹẹkeji gẹgẹ bi aarẹ ilẹ Amẹrika. Ṣugbọn ọrọ bẹyin yọ lẹyin ti oludije ẹgbẹ oṣelu Democrat, Joe Biden fẹyin rẹ gbolẹ ninu eto idibo naa. Amọ ki lo ṣe okunfa ijakulẹ Trump ninu eto idibo tawọn ọmọ ilẹ Amẹrika ti tu yaaya ta yaaya jade dibo? Trump ni ibo to le ni aadọrin miliọnu eyi to jẹ eleyi to pọ julọ sikeji ninu itan oṣelu orilẹede Amẹrika. Ṣugbọn o fidi rẹmi, eyi to jẹ ko di aarẹ Amẹrika ẹlẹẹkẹrin to kuna lati wọle saa keji. Awọn onwoye nipa ọrọ oṣelu sọ pe Trump wọle ibo aarẹ lọdun 2016 nitori o sọ ọrisiiriṣii ọrọ ti ko baku gbe. Ṣugbọn awọn onwoye naa sọ pe Trump kun a ninu ibo aarẹ ọdun 2020 nitori awọn ọrọ alufansa to n sọ naa. Ọpọ to dibo fun Trump lọdun mẹrin sẹyin lo yi ọkan wọn pada nitori ihuwasi rẹ. Ọpọ ọmọ ilẹ Amẹrika lo koro oju si bi Trump ṣe n sọrọ ko bakungbe ni gbogbo igba. Ọgọọrọ awọn to n gbe igberiko lorilẹede Amẹrika ni ko gba ti Trump mọ rara. Ọpọ awọn ọmọ ẹgbẹ oṣelu Republican gan an to jẹ ẹgbẹ oṣelu Trump papaajulọ awọn to kawe gan an ko nifẹsi si bi o ṣe n sọrọ sawọn ẹya mii yatọ si awọn alawọ funfun l'Amẹrika. Wọn o fẹran bi koṣe bawọn alawọ funfun wi nigba ti wọn ba ṣe aṣemọṣe. Bakan naa ni inu wọn ko dun pẹlu bi Trump ṣe di ọrẹ awọn olori apaṣẹ waa bii Vladimir Putin. Ohun kan to daju ni pe awọn ọmọ ilẹ Amẹrika ko le gbagbe Trump laelae gẹgẹ bi ilẹ naa.. US Election 2020: Ṣé èsì ìdìbò Ààrẹ Amẹrika yóò jáde lálẹ́ ọjọ́ ìdìbò? Ọpọ awọn oludibo nilẹ Amẹrika ni yoo maa retin esi ibo ti wọn di lọjọ ti idibo naa ba waye, ṣugbọn ibeere ti ọpọ eeyan maa n bereni pe igba wo gan ni esi na yo jade? Idibo nipasẹ ileeṣẹ ifiweranṣẹ Lọdun 2016, miliọnu mẹtalelọgbọn awọn ọmọ ilẹ Amẹrika lo di ibo wọn nipasẹ awọn ileeṣẹ ifiweranṣẹ. Nitori ajakalẹ arun Coronavirus lọdun yii, miliọnu mejilelọgọrin eeyan lo ti fi erongba wọn lede lati dibo nipase awọn ileeṣẹ ifiweranṣẹ. Ṣugbọn ọpọ ileeṣẹ ifiweranṣe ni ko tii bẹrẹ iṣẹ ni kikun nitori ajakalẹ arun naa. Fun apẹẹrẹ, ni ipinlẹ Michigan, nnkan bii miliọnu mẹta eeyan lo ṣeṣe ko dibo nipasẹ ileeṣẹ ifiweranṣẹ, ṣugbọn wọn ko ni bẹrẹ si ni ka ibo naa titi di ọjọ ibo gangan, to n tumọ si pe yoo to ọjọ diẹ si akoko naa ki wọ to ka ibo ọhun tan. Lọwọ yii obitibiti iwe ti awọn eeyan fi ranṣẹ ni ko tii tẹ awọn ti wọn fi ranṣẹ si lọwọ nitori ajakalẹ arun Coronavirus. Iwadii nipa eto idibo to to waye sẹyin fi han pe, iye awọn ọmọ ẹgbẹ Democrat to n dibo nipasẹ ileeṣẹ ifiweranṣẹ pọ ju ti Republican lọ. Bẹẹ ni wọn ni o ṣeṣe ki pupọ ninu awọn ọmọ ẹgbẹ Republican ti yoo dibo lojukoju pọ ju ti Democrat lọ. Iṣoro keji ti idibo Amẹrika maa ń ní ni ipẹjọ Nigba ti ko ba si alafo to lamilaaka laarin esi awọn oludije, o ṣeṣe ki ipẹjọ wa lori awọn ibo ti wọn ko ka, eyii to le fa ki esi ibo naa falẹ. Idi kan pataki ti wọn kii fi ka awọn ibo kan ni bi iwe idibo naa ba pẹ de lati ọdọ awọn ileeṣẹ ifiweranṣẹ. Ni ọdun yii ti wọn sọ pe o ṣeṣe ki awọn iwe idibo ti yoo wa lati ọwọ awọn ileeṣẹ ifiweranṣẹ pọ ju ti tẹlẹ lọ, wọn ti sọ pe o ṣeṣe ki iwe idibo ti wọn ko ni ka pọ ju ti atẹyinwa. Njẹ o ṣeṣe ki esi idibo jade lalẹ ọjọ idibo? Bẹẹni. Awọn onimọ nipa eto idibo naa ti sọ pe o ṣeṣe ki esi ibo waye lalẹ ọjọ idibo, ki awọn eeyan si mọ ẹni to jaweolubori lọjọ kan naa. Ki ẹnikẹni ninu awọn oludije memeji to lee pegede ninu idibo ọhun, o ni lati rekọja ibo 270 ti awọn ""electoral college"" yoo di. Njẹ awọn ileeṣẹ tẹlifiṣọn Amẹrika lagbara lati kede esi ibo lalẹ ọjọ kan naa? Ayẹwo awọn idibo to ti kọja fi han pe awọn ileeṣẹ tẹlifiṣọn Amẹrika ti kede esi ibo ri, bo tilẹ jẹ pe ajọ to n ri si eto idibo naa ṣi n ka ibo ọhun lọwọ. Bo tilẹ jẹ pe ọpọ eeyan ni yoo joko ti ẹrọ amohunmaworan lalẹ ọjọ idibo ti a n sọrọ rẹ yii, o ku sọwọ suura awọn ileeṣẹ amohunmaworan lati ṣe iṣẹ wọn bo ṣe yẹ."	Joe Biden	https://www.bbc.com/yoruba/54776576
O parí! Joe Biden ní Covid-19 dohun ìgbàgbé l‘Amẹ́ríkà ṣùgbọ́n...	Aarẹ Amẹrika Joe Biden ti kede pe ajakalẹ Covid-19 ti dopin nilẹ́ naa tohun ti bi iye awọn ti aarun naa mu ẹmi wọn lọ ṣe n pọ si. ''A ṣi n ṣiṣẹ takun lori rẹ ṣugbọn ajakalẹ yi ti dopin'' Esi ti aarẹ Biden fọ re lasiko to n kopa lori ifọrọwanilẹnuwo kan lori ẹrọ amohunmaworan ni Amẹrika. Akọsilẹ fihan pe o kere tan irinwo ọmọ Amẹrika ni o n ba aarun yi lọ lojojumọ. Ọga agba ajọ ilera lagbaye WHO sọ lopin ọsẹ to kọja pe opin ti n de ba aarun yi. Ninu ifọrọwanilẹnuwo ti aarẹ Biden ṣe pẹlu ileeṣẹ iroyin CBS lori eto 60 Minutes eyi ti wọn gbe sori afẹfẹ lọjọ Aiku,Biden ni nkan n gberu si pẹlu kikoju aarun yi ati pe ọpọ iṣẹ lati dẹkun rẹ lawọn n ṣe. Nibi ti wọn ti n ṣe ifọrọwanilẹnuwo yi jẹ ibudo eto ipatẹ ọkọ Detroit Auto Show. Niṣe ni aarẹ Biden naka si awọn to n wo eto naa to si sọ pe''bi ẹ ba ṣakiyesi, e o ri pe ko si ẹni to lo ibomu ninu awọn to duro yi'' ''Ara gbogbo wọn da ṣaka...Mo lero pe nkan ti n yi pada'' Awọn oṣiṣẹ ijọba sọ fawọn akọroyin ilẹ Amẹrika lọjọ Aje pe ọrọ aarẹ ko tunmọ si pe ilana ijọba ti wa yatọ bayii lori aarun naa ati pe awọn ko lero lati gbẹsẹ kuro lori ofin pajawiri to de aarun Covid-19 to wa lode. Ni oṣu Kẹjọ awọn alaṣẹ fi ọjọ kun itẹsiwaju ofin pajawiri aarun Covid-19 to ti wa lode lati oṣu Kini ọdun 2020 titi di ọjọ Kẹtala oṣu Kẹwaa. Titi di ba ṣe n sọrọ yi, o le ni miliọnu kan ọmọ Amẹrika ti Covid-19 ti mu ẹmi wọn lọ. Iroyin to tẹwa lọwọ lati fasiti John Hopkins fi han pe laarin ọjọ meje o kere tan eeyan to n padanu ẹmi wọn lọwọ Covid-19 ti le ni irinwo ti  awọn ti Covid-19 mu lọ lọsẹ to kọja nikan si ju ẹgbẹrun mẹta lọ. Ni oṣu Kini ọdun 2021 ni afiwe,iye awọn ti aarun yi pa lọsẹ kan ṣoṣo nigba naa lọhun le ni ẹgbẹrun mẹtalelogun. Nkan bi ida marundinlaadọrin ninu ida ọgọrun eeyan Amẹrika lo ti gba abẹrẹ perepere. Awọn abẹrẹ ajẹsara ijọba apapọ kan jẹ dandan ni gbigba titi di asiko yi to fi mọ eleyi tawọn oṣiṣẹ ilera n gba ati tawọn ajoji mii to ba n ba baalu wọ orileede wọn. Awọn eekan ninu ẹgbẹ alatako Republicans kan ti bẹnu atẹ lu ọrọ aarẹ Biden. Ninu wọn la ti ri akọwe ijọba apapọ tẹlẹ Mike Pompeo to kọ soju opo Tweeter pe ''Biden ni ajakalẹ ti tan to si n le awọn ọmọ ogun ti ara wọn da ṣaka kuro lori aigba abẹrẹ ajẹsara to mu ni dandan'' Awọn oṣiṣẹ ilera ti fi ero ọkan ti wọn naa han pe awọn ko le ti bawọn dunnu lori ọrọ yi ti wọn si n gba awọn eeyan niyanju lati tẹsiwaju maa gba abẹrẹ ajẹsara. Lọjọ Aje, onimọ ilera Anthony Fauci to jẹ olori ibudo iwadii nipa aisan ati kokoro aifojuri ni lootọ ni nkan ti yatọ si ti tẹlẹ amọ ninu ọrọ rẹ o tun sọ pe iye awọn to n ku lojumọ ga kọja nkan ti eeyan le farada. ''A ko ti de ibi to wuwa lati de ti a ba fẹ́ maa gbe igbe aye pẹlu ajakalẹ yi.'' Bakan naa lo kilọ pe o ṣeeṣe ki awọn ẹda aarun yi miran tun pada yọju ni paapa bi oṣu otutu Winter ṣe n bọ niwaju.	Coronavirus	https://www.bbc.com/yoruba/articles/c2xd41x4vzjo
Samuel Oluwafemi sọ bí Covid 19 ṣe bí ìdíje oníjó àti eré fún àwọn Odi àti Adití sí rere	Mo fẹ́ràn láti máa kó Odi àti aditi ni, kódà, ọ̀kan nínú wọn ni aya ti mo fẹ́ sílẹ̀- Samuel Oluwafemi Ogbeni Samuel James Olufemi  gbalejo BBC Yoruba nibi to ti n kọ awọn to ni ipenija ara ni ijo jijo ati ere itage ni ṣiṣe. O salaye bi irinajo yii ṣe bẹre lọdun 2007 nigba to lọ kọ nipa ọna ibanisọrọ nipa lilo ọwọ lẹyin to ka nipa ere itage nile ẹkọ giga. Samuel James Oluwafemi to jẹ ọmọ bibi Ado odo Ota ni ipinlẹ Ogun ṣalaye nipa awọn ipenija ti awọn akẹkọọ yii n dojukọ ni awujọ. O tun mẹnuba bi iṣẹlẹ Coronavirus ati konile o gbele 2020 se fun wa ni aaye lati ṣe awọn idije kọọkan fun awọn akẹkọọ Odi ati Aditi naa.	Aipe Ara	https://www.bbc.com/yoruba/58812894
Putin Russia-Ukraine war: Russia na ìka àlébù sí Ukraine,o ní àwọn ló n ṣekú pa aráàlú wọn ní Kherson	Awa ko la wa nidi iṣekupa awọn araalu yin ni Kherson,ado oloro ti ẹ sọ lo ṣeku pa wọn. Ọrọ ree lati ẹnu orileede Russia lọjọ Aiku si awọn ologun ti Ukraine. Saaju ni awọn ikọ ọmọ ogun Russia ti sọ ado oloro si agbegbe Guusu ati ila oorun Ukraine ki wọn to fẹsun yi kan orileede Ukraine. Ẹwẹ, niṣe lawọn araalu kan moribọ kuro ni ileesẹ to n pese irin ni Mariupol ti wọn ha si nitori ikọlu. Ni bayi, Moscow ti doju ija wọn kọ agbegbe Guusu ati ila oorun Ukraine lẹyin ti wọn ko ribi gba olu ilu Ukraine, Kyiv lẹyin ikọlu ọlọsẹ mẹsan si ibẹ Igbiyanju wọn lati gba Kyiv yi ti sọ ilu di ahoro ti awọn ile aimọye ti wo to fi mọ ẹgbẹgbẹrun araalu to padanu ẹmi wọn. Eleyi ko mọ awọn araalu to le ni miliọnu marun un to sa asala lọ si ilẹ miran. Awọn ọmọ ogun Russia ti ribi bori ilu Kherson ti eleyi si jẹ ki wọn ribi fẹsẹ mulẹ nibi ti ko jina pupọ si Crimea to wa ni ariwa Russia Iroyin to n tẹwa lọwọ ni pe wọn ti gbalẹ ni ọpọ ibi ni ilu Mariupol to wa jẹ ilu to wa ni ibudo ti ọkọ oju omi n balẹ si ni omi okun Azov Awọn ọmọ ogun Russia fẹ́sun kan tawọn ti Ukraine pe wọn yinbọn lu ile ẹkọ kan, ile ẹkọ jẹleosinmi ati iboji oku. Ileeṣẹ ologun Russia ni eleyi waye ni abule Kyselivka ati Shyroka Balka lagbegbe  Kherson . Ileeṣẹ iroyin Russia RIA lo n gbe iroyin yi jade ṣugbọn wọn ko sọ ju bẹ lọ gẹgẹ bi ileeṣẹ iroyin Reuters ṣe wi. Ukraine ko ti fesi si iroyin yi tori naa BBC ko le fidi ọrọ mulẹ ni pato lori ẹsun yi Saaju ni Russia ti kede pe awọn bori ni Mariupol ni ọjọ Kọkanlelogun oṣu Kẹrin toun ti bi awọn ọmọ ogun Ukrain ṣe foripamọ nileeṣẹ to n pese irin ni Azovstal Ajọ iṣọkan agbaye ti beere fun eto kiko awọn araalu kuro nibẹ.Ni ọjọ Abamta, ọmọogun Ukraine kan sọ pe awọn obinrin ati ọmọde ogun ribi jade ni ahamọ nibẹ.	Orilẹede Russia	https://www.bbc.com/yoruba/agbaye-61292414
Mompha: Iléẹjọ́ ní kí EFCC gbẹ́sẹ̀ lé aago àti awò ojú márùn-ún rẹ̀ pẹ̀lú fóònù iphone 8 kan	"Ileẹjọ giga kan nipinlẹ Eko ti pasẹ pe ki ajọ EFCC gbẹsẹle awọn dukia ẹsọ ara olowo iyebiye to jẹ ti Ismaila Mustapha, ti ọpọ eeyan mọ si Mompha. Awọn ẹsọ ara naa ni awo oju marun olowo nla, aago olowo iyebiye marun ati foonu ibaraẹnisọrọ iphone 8. Awọn dukia olowo iyebiye tii ni ajọ EFCC gba lọwọ Mompha losu Kẹwa ọdun 2019 nigba ti wọn mu ni papakọ ofurufu Nnamdi Azikwe to wa nilu Abuja. Adajọ Lewis Allagoa lo pasẹ bẹẹ lẹyin to gbọ ẹbẹ agbẹjọro fun EFCC, Chinenye Ugwoke, to si ni asẹ naa yoo mulẹ titi ti EFCC yoo fi pari iwadii wọn lori Mompha ati ileesẹ rẹ, Ismalob Global Investment Ltd. Mompha, ẹni tii se gbajumọ lori ayelujara lo ti n foju wina ẹsun onikoko mẹrinla to nii se pẹlu gbigbe owo tuulu lọ soke okun lọdun 2019, eyi to to biliọnu mẹtalelọgbọn o din diẹ (N32.9 bn). Awọn eroja olowo tuulu mọkọọkanla naa ni iwọnyii: Awo oju marun ti wọn mọ idamọ wọn si Tomford - TF586; Cartier - B17C76B; Montblanc - MB0045S ati Louis Vuitton- Z1186E. Awọn aago ọwọ marun naa ni orukọ wọn n jẹ Rolex Oyster Perpetual; Audemars Piguet; Audemars Piguet- J46220; XY Hublot - 1321920 ati XY Hublot- 924206. Nọmba idamọ ẹrọ ibaraẹnisọrọ iPhone 8 naa ni C8PVF1LKJC6C. Agbẹjọro ajọ EFCC bẹ ileẹjọ pe ko pasẹ ki awọn gbẹsẹle awọn eroja yii lọna ati da olujẹjọ lọwọ kọ ko maa baa tọwọ bọ awọn eroja ọhun, eyi ti awọn fura si pe o fi owo to ri lọna eru ko jọ. Ọmọ ilé ìgbìmọ̀ aṣojú ṣòfin kan l'Abuja láti ìpínlẹ̀ Osun ti ni àwọn olókoòwò kéékèkè tó fi mọ́n àwọn káfíntà àti àwọn dẹ́rẹ́bà ọkọ ìgboro lo gbọdọ̀ máa san owó orí lórí òwò wọn. Fakeye Olufemi, ọmọ ẹgbẹ́ òṣèlú All Progressives Congress to n sojú Boluwaduro/Ifedayo/ Ila ni ìpínlẹ̀ Osun ló sọ èyí níwájú ilé aṣòfin apapọ. Òfin isúná ọdun 2020 yọ gbogbo àwọn ilé iṣẹ́ kéékèkè ti owó ti wọ́n pa ko ju mílíọ̀nù mẹ́ẹ̀dọ́gbọ́n lọ lọ́dun sílẹ̀ nínú sísan owó orí. Olufemi, lásíkò to n dásí ètò isúna ọdún 2022 lásìkò ìjọkó ilé, ló tí ni èyí yóò túbọ mu ki owọ iṣúná rú gọ́gọ́ si fún ìjọba àpapọ̀. Bákan náà lo fi kú pé, òun ni ifẹ̀ láti sọ fún àwọn ìgbìmọ̀ aláṣẹ ijọba pé tí wọ́n bá n pinu láti yáwó fún iṣẹ́ òde kan , ki wọ́n yá owó náà nínú oṣù kíní tàbí ikèjì sí ikẹta, kìí ṣe ki wọ́n má yáwó ní osù kẹrin ọdún nítorí kò lé rọrùn láti tún máá gbé ètò ìṣúná pàdá wá sí iwájú ilé fún atúntò. "" Mo gbọ́ pé, wọ́n ti buwọlu owó sáà méjì, bẹ́ẹ̀ sáà tó kẹ́yìn nínú ọdún ni a wa. Èyí ba gbogbo gbogbo wàhálà ti a ti n ṣe láti ẹ̀yin wá láti ri dáju pé, ètò iṣún ti ààrẹ gbé wá si iwájú ilé kọja. "" Mó n ri bi owó ti ìjọba n pa wọle ṣe n dínkù lójoojúmọ́, sùgbọ́n mo mọ̀ pé gbogbo ènìyàn ló n sa owó orí nígbà náà, yálà o jẹ́ káfíntà, abí awakọ èrò, ohun yó[wù kí o ma ṣe gẹ́gk bi iṣẹ́ òòjọ́. "" O ṣe pàtàkì kí ètò owó orí wá ní Nàìjíríà láti fi aayè gba gbogbo ènìyàn láti san owó orí, Jáde lọ kí o lọ bèrè lọ́wa àwọn ènìyàn níta idá ọgọ́rin sí àádọ́rùn tó n ṣe iṣẹ́ ara wọn wọn kìí san owó orí. Ẹ̀wẹ̀, ti a bá n gbọ́ pé FIRS ń fẹ ètò owó orí gbígbà sí, kíló dé tí wan ko wá ọ̀nà láti mú kí àwọn ènìyàn yìí máa san owó, yálà ò ń ṣiṣẹ́ káfíntà, awakọ̀, tàbi oun ta ìrẹ̀si ninú ọjà. Àwọn ènìyàn yìí n rí bẹ̀nbẹ owọ, sùgbọ́n wọn kìí san kabọ̀."	Okoowo Adani	https://www.bbc.com/yoruba/afrika-58916286
Angela Merkel ti Germany fún ìgbà èkejì, gbọ̀n pẹ̀pẹ̀ lóde	Olootu ijọba orileede Germany Angela Merkel tun ti gbọn pẹpẹ nitagbanga fun igba ẹlẹkeeji. Iṣẹlẹ to jọ mọ pe o n ka otutu yii ṣẹlẹ nibi ayẹyẹ kan to waye nilu Berlin tii ṣe olu ilu orileede Germany. Fọnran fidio ṣe afihan bi Merkel tii ṣe kawọ mọra ti o si bẹrẹ si ni gbọn pẹpẹ nita gbangba. Lẹyin nkan bi iṣẹju meji ara rẹ da, ti o si pada wa bọwọ pẹlu Minisita tuntun feto idajọ lorileede naa, Christine Lambrecht. Wọn gbe omi fun Merkel amọ o kọ lati mu u. Ooru to mu pupọ ni Merkel lo ṣe okunfa gbigbọn pẹpẹ rẹ to waye kẹyin amọ lọtẹ yii, a gbọ pe aaye ti ayẹyẹ naa ti waye ko gbona pupọ. Agbẹnusọ fun Merkel ni kokoko lara rẹ le ati pe yoo tẹsiwaju pẹlu irinajo rẹ lọ si orileede Japan. Bi a ko ba gbagbẹ lasiko ti olootu ijọba Merkel n gba alejo Aarẹ Ukraine Volodymyr Zelensky lo kọkọ bẹrẹ si ni gbọn nita gbangba. Ara rẹ pada balẹ lẹyin ti wọn fun un ni omi mu.	Orilẹede Germany	https://www.bbc.com/yoruba/agbaye-48789407
Agbébọn ṣe ọṣẹ́ ní fáṣítì Ibadan, òṣìṣẹ́ àjọ NECO pàdánù ẹ̀mi rẹ	Awọn agbebon kan ṣe ikọlu si ilegbe awọn osisẹ ni fasilti Ibadan, ti wọn si ṣekupa oṣisẹ ajọ NECO kan, to orukọ rẹ n jẹ Vincent Odinko. Odinko ni iroyin sọ pe o jẹ ayalegbe ni ile gbe awọn osisẹ naa, nitori iyawo rẹ jẹ osisẹ fasiti naa. Bakan naa ni awọn agbebọn yii tun ko ọpọlọpọ dukia rẹ lọ. Oun pẹlu mọlẹbi rẹ lo gbe ni fasiti naa ki awọn agbebọn to ṣe ikọlu naa si. Iyawo ologbe to jẹ osisẹ fasiti Ibadan ni ọkọ oun taji nigba ti awọn agbebọn ọhun ya wọle wọn nitori o sisẹ lọwọ ori ẹrọ kọputa rẹ lasiko naa. Oni wọn sina ibọn bolẹ fun ọkọ oun lẹyin ti wọn ji awọn dukia rẹ. Ileeṣẹ ọlọpaa nipinlẹ  Oyo ti kede pe awọn ti bẹrẹ iwadi lori iṣẹlẹ naa. Agbẹnusọ ileeṣẹ ọlọpaa ipinlẹ Oyo, Adewale Osifeso lo fi ọwọ gbaya bẹẹ fun awọn akọroyin. O ni ileesẹ ọlọpaa yoo se ẹkunrẹrẹ iwadi lori iṣẹlẹ naa lati ri pe awọn fi imu awọn agbebọn jofin lori ẹsun iṣekupani naa Osifeso rọ awọn olugbe ipinlẹ Oyo lati maṣe foya tabi bẹru nitori awọn yoo tu isu de isalẹ koko lori iṣẹlẹ naa. “Iwadi ti n lọ lọwọ bayi, ti a si ma fi to yin leti bi o ṣe lọ.” Ileeṣẹ ọlọpaa ipinlẹ Edo ni oun ti bẹrẹ iwadii lori oku eeyan mẹwaa ti wọn ri ninu igbo kan loju ọna Ibilo si Lampese. Agbẹnusọ ileeṣẹ naa, SP Chidi Nwabuzor sọ ninu atẹjade kan pe awọn ṣawari awọn oku naa lẹyin ti awọn eeyan kan ta ileeṣẹ ọlọpaa, fijilante atawọn ọdẹ lolobo. Gẹgẹ bii ohun ti Nwabuzor sọ, nnkan bii aago mọkanla aarọ ọjọ kinni, oṣu Kọkanla, ọdun 2022 yii lawọn ṣadede ṣawari awọn oku naa. O ni ọga ọlọpaa Ibilo sọ pe inu ọọfisi loun wa ti awọn eeyan fi to oun leti pe awọn ri awọn okun naa, lẹsẹkẹsẹ lo si ko awọn oṣiṣẹ rẹ, to fi mọ awọn ọlọde atawọn fijlante lọ sibẹ. O ni “Nigba ti wọn de ibẹ, wọn ba oku ọkunrin mẹwaa ti ọjọ ori wọn ko ju ọdun ọdun mẹtalelogun si ọdun marundinlọgbọn lọ.” “Ninu iwadii wa, a ya aworan awọn oku naa, a si yẹ ara wọn wo amọ a ko ri apa kankan tabi ohun idanimọ ti a le fi mọ irufẹ ẹni ti wọn jẹ.” “Bakan naa ni a gbe iwadii wa de ọdọ awọn Hausa ati Fulani to n gbe lagbegbe naa lati wa yẹ awọn oku naa wo, wọn si sọ pe awọn oku ọhun ki ṣe awọn eeyan awọn.” Nwabuzor sọ pe wọn ti ko awọn oku ọhun lọ sile igbokupamọsi bayii. Ẹwẹ, kọmiṣọna ọlọpaa ipinlẹ Ekdo, Mohammed Dankwara ti wa ke si awọn araalu lati fun awọn ni iroyin to le ṣamọna ohun to ṣekupa awọn ọdọkunrin naa. Lẹyin naa lo rọ awọn eeyan ọhun lati maa ba iṣe wọn lọ lai foya nipa abo ẹmi wọn.	Ipinlẹ Oyo	https://www.bbc.com/yoruba/articles/c1vr2z7xk4go
Wo ìlú kan ní Italy tó ṣetán láti fún ọ ní N13.6 mílíọ̀nù tí o bá gbà láti gbé níbẹ̀	Iroyin ayọ fawọn ọmọ Naijiria to fẹ lọ ṣiṣẹ aje tabi gbe loke okun. Awọn ọdọ to ba ni owo kan tabi omiran lati ṣe ti wọn si ṣetan lati fi ilu wọn silẹ lọ orilẹede Italy yoo jẹ ẹbun owo tabua. Ẹkun Calabria lorilẹede Italy ti ṣeleri lati fun ẹnikẹni to ṣetan lati maa gbe abule naa ni owo to le ni miliọnu mẹtala ati aabọ, N13.6m( ($33,000) laarin ọdun mẹta. Abule Calabria wa ni bebe okun, awọn eeyan ilu naa ko si ju ẹgbẹrun meji lọ. Pipe awọn eeyan lati wa maa gbe nibẹ jẹ ọkan lara ọna ti ijọba Italy fẹ gba lati jẹ ki eeyan to wa ni ilu naa gberu sii. Kansilọ ẹkun kan ni Italy, Gianluca Gallo sọ fun CNN pe awọn eeyan to ba ṣetan lati wa maa gbe ilu naa yoo maa gba owo oṣu to to 800-1,000 owo Euro. O ṣalaye pe wọn yoo gba owo yii fun bi ọdun mẹta tabi ki wọn gba owo naa lati fi da okowo kan tabi ile ọunjẹ tabi oko silẹ. Amọ, N13.6 million ($33,000) ti wọn fẹ fun awọn eeyan kii ṣe ọfẹ lo ba de o. Wọn ọna ti o le fi di ẹni amuyẹ fun anfaani yii. O gbọdọ ṣetan lati bẹrẹ okowo tabi lati ṣiṣẹ nibẹ gẹgẹ bi akọsẹmọṣẹ. Iru awọn akọṣẹmọṣẹ ti wọn n wa niluu naa ni iwọnyii:	Irinajo Afẹ	https://www.bbc.com/yoruba/afrika-57808251
Oyetola yan akọ̀wé àgbà 30, Adeleke fárígá pé kó jọ ọ́ rárá!	Gomina ipinlẹ Osun, Gboyega Oyetola ti kede pe oun ti buwọlu iyansipo awọn osisẹ ijọba toto ọgbọn niye gẹgẹ akọwe agba fun awọn ẹka ijọba ni o ku ọjọ mẹta ti yoo fi po silẹ gẹgẹ gomina ipinlẹ naa. Orukọ awọn akọwe ọhun lo wa ni atẹjade ti akọwe agba fun ijọba ipinlẹ Osun, Dokita Festus Oyebade buwọlu fun awọn akọroyin lana. Oyetola lo lulẹ labẹ asia ẹgbẹ oṣelu APC ninu eto idibo Gomina to waye ninu oṣu keje, ti Ademola Adeleke lati inu ẹgbẹ oṣelu PDP si gbe igba aroke. Sugbọn kete ti ijọba ipinlẹ gbe ikede naa jade ni Gomina tuntun ti ilu dibo yan, Ademole Adeleke fesi pada ninu atẹjade ti agbẹnusọ rẹ, Olawale Rasheed bu wọlu to si tako igbesẹ naa. O rọ awọn akọwe agba tuntun lati yago ninu igbingba iwe isẹ lati ọwọ ijọba to n ko gba wọle nitori oun yoo gba isẹ lọwọ wọn kete ti oun ba ti bura gun oun gẹgẹ bii gomina. “A sọ fun awọn araalu bayi pe ẹnikẹni to ba gba iwe isẹ lọwọ gomina Oyetola ko ma reti pe ijọba tuntun yoo gba isẹ lọwọ wọn kete ti wọn ba ti buru fun Gomina tuntun. “Bakan an, ẹnikẹni to ba fẹ ba Gomina tuntun sisẹ ko rii pe oun yago lati kopa ninu igbesẹ Gomina Oyetola nitori ifa ni, ifa si maa n pa ni. “Kete ti a ba ti di ori ipo lọjọ kejidinlọgbọn ni a o pa gbogbo asise Gomina tẹlẹ rẹ, ti a o si ṣe atunṣe sii.”	Egbẹ Oselu Alaburada (PDP)	https://www.bbc.com/yoruba/articles/c72nz7dp4ero
Wo àwọn ọkùnrin tó ń tọ́ ìrora nǹkan oṣù obìnrin wò	"Nnkan oṣu obìnrin jẹ ìrora kan tí awọn obinrin maa n dojukọ losoosu, amọ to si jẹ pe eewọ ni eyi lawọn apa ibi kan lorilẹede India. Ṣugbọn ìpolongo kan ti bẹrẹ ni Kerala, lapa guusu Orilẹede India lati yii igbagbọ awọn eeyan pada nipa nnkan osu awọn obinrin. Awọn to n ṣe agbatẹru ipolongo tako aṣa yii ti n lọ kaakiri awọn sọọbu ati ile ẹkọ ni agbegbe Ernakulam. Nibẹ ni wọn ti n ṣe ayẹwo bí ìrora nkan oṣu obìnrin ṣe rí lara awọn ọkunrin gẹgẹ bi ara awọn ọna lati mu ki ọgọọrọ eeyan nibẹ ni itaniji nipa ọrọ yii. Fidio kan ti awọn to n ṣagbatẹru ipolongo yii gbe jade laipẹ yii, ṣe afihan awọn ọkunrin ti wọn n kerora. Se ni gbogbo awọn obinrin to n woran wọn si bẹrẹ si nii rẹrin. ""Ìrora yii pọ, emi o fẹ rí iru ìrora bayi mọ,"" ni ọrọ ti arakunrin Sharan Nasir fi sẹnu lẹyin to kopa ninu ayẹwo ninu sọọbu kan. Abala kan wa nibi ayẹwo naa ti wọn pe ni ife aye ""Cup of life"" , eyi tí wọn fi n wo orisirisi nnkan to yẹ. Ọkan lara awọn ọmọ ile igbimọ aṣofin nilẹ India, Hibi Eden, lo gbe ìpolongo naa kalẹ pẹlu ajọsepọ ajọ eleto ìlera lorilẹede naa. Ilera obìnrin, papajulọ ohun to jọ mọ nkan oṣu obìnrin lo jẹ nkan ti ko ni akiyesi to yanranti lorilẹede India. Ní awọn apa ibi kan, irí idọti tí ko lanfani lati wa ni awọn awujọ, ni wọn n ri awọn obìnrin to ba ṣe nkan oṣu. Ọlaju ti de awọn ibi kan sugbọn awọn obinrin ko ni anfani lati sọrọ lori ìrora tí wọn dojú kọ tí wọn ba n se nkan oṣu. Awọn ileeṣẹ kan tí bẹrẹ lati ma fun awọn Osisẹ ni ìsinmi lẹnu iṣẹ lawọn ọjọ ti wọn ba n ṣe nnkan oṣu wọn nitori. Igbagbọ wa ni pe ipolongo naa yoo mu iyipada wa niluu Kerala. Agbẹjoro Sandra Sunny, to jẹ ọkan lara awọn to gbe ìpolongo naa kalẹ ni, ayẹwo naa yoo mu iyipada ba bí awọn eeyan ṣe n ronu si nipa nkan oṣu obìnrin. ""Ti ẹ ba beere lọwọ awọn ọkunrin ni ile ẹkọ gíga pe kini wọn mọ nípa nkan oṣu \nobìnrin, wọn ko le ri nkan sọ. ""Ṣugbọn tí ẹ ba bí wọn pe ṣe wọn ti sọrọ lori nkan oṣu obìnrin pẹlu ẹni kankan ati pe ki lo de tí wọn ko fẹ ba eeyan sọrọ nipa rẹ? Lẹyin tí wọn kopa ninu ayẹwo yii, ẹ ri pe ọkan wọn balẹ "" Ẹrọ ayẹwo naa ni ẹnu meji, ti wọn maa n fi si ara ọkùnrin ati obinrin lẹkanna, tí \nobìnrin ko si ni jẹ ìrora kankan sugbọn ìrora yoo de ba ọkùnrin. Ọgbẹni Nair ni igba ti awọn beere lọwọ awọn ọdọmọbinrin to ṣe ayẹwo boya wọn jẹ ìrora, wọn ni rara. Sugbọn o ni awọn ọkunrin pariwo pe ìrora naa pọ fun awọn. Ayẹwo yii lo tí fa ọpọlọpọ awuyewuye ni awọn ile ẹkọ ni Ernakulam. Awọn ọkunrin to kopa ninu ayẹwo naa ni awọn ko lẹmi lati mu ara duro fun \nayẹwo naa. Ninu oṣu keje, ileeṣẹ kan lati orilẹede Amerika, ‘Somedays’, rọ awọn ọkunrin lati ma lo awọn ẹrọ naa. O ni eyi yoo jẹ kawọn ọkunrin le mọ nkan ti awọn obinrin n doju kọ tí wọn ba ti n ṣe nkan oṣu. Ogunlọgọ eeyan si lo tí wo fọnran yii lori ayelujara. Eden ni ó wu oun lori nigba ti oun kopa ninu ìpolongo naa, ti oun si ti ipasẹ bẹẹ bẹrẹ agbekalẹ ìpolongo fun awọn obinrin. O ni abule kan tí orukọ rẹ jẹ Kumbalangi ni ipolongo naa ti waye. Eden ni ìpolongo naa ni yoo ṣe iranwọ lati le yí ọkan awọn eeyan pada lori nkan oṣu awọn obinrin. Dokita Manuel ni pupọ lara awọn ọmọ ẹgbẹ aṣofin ati awọn ileeṣẹ nlala ni wọn \nti fẹhonuhan ninu ìpolongo naa. O ni awọn eeyan naa ti n beere pe ṣe awọn le gbe lọ sí agbegbe wọn. Bakan naa lo ni isẹ sì wa lati ṣe ni awujọ wọn lati ripe awọn pese ilanilọyẹ to peye fun awọn eeyan lori anfani ìpolongo naa ati ọna ti wọn le gba lati fi ṣe."	Orilẹede India	https://www.bbc.com/yoruba/articles/c4n0zyvnne7o
Òǹwòran bọ́ọ̀lù tó kú di 174, 191 ló fara gbọgbẹ́	Akọtun iroyin to n tẹ wa lọwọ ti fidi rẹ mulẹ pe eeyan to ti ba isẹlẹ titẹ ara ẹni pa to waye lorilẹede Indonesia ti di mẹrinlelaadọsan (170) bayii. Saaju la ti mu iroyin wa fun yin pe eeyan ọgọfa lo ku ninu isẹlẹ naa nigba ti awọn eeyan ọgọsan fara pa. Amọ ileesẹ ọlọpaa ni Indonesia ti fidi rẹ mulẹ pe iye eeyan to ku ninu isẹlẹ naa ti to mẹrinlelaadọsan. Wọn fikun pe eeyan mọkanla tun ti kun iye awọn to fara pa, ti apapọ wọn si ti di igba din mẹsan (191). Aarẹ orilẹede Indonesia, Joko Widodo ti wa pasẹ pe wọn dawọ gbogbo ifẹsẹwọnsẹ ere bọọlu liigi lorilẹede naa duro titi ti iwadii yoo fi pari lori isẹlẹ naa.\n\nAwọn fidio to jade sita lati papa isere bọọlu ti isẹlẹ naa ti waye se afihan bawọn onworan ere bọọlu ti wọn n sare lọ sori papa lẹyin ti adari ere bọọlu naa fọn fere ikẹyin pe ere ti pari.\n\nNinu ifẹ́sẹwọnsẹ naa si ni ẹgbẹ agbabọọlu to n gbalejo idije naa ti ni ami ayo meji, ti awọn alatako rẹ si ni ami ayo mẹta. \n\nIdi si ree tawọn ọlọpaa to wa nibẹ fi yin afẹfẹ taju taju lati dena ija igboro to le waye tori ijakulẹ ẹgbẹ agbabọọlu naa. Nigba to n salaye idi ti isẹlẹ itẹraẹnipa naa se waye, ileesẹ ọlọpaa naa ni isẹlẹ naa ti di ti ija igboro ni. “Se ni wọn n kọju ija sawa ọlọpaa, ti wọn si n ba awọn ọkọ wa jẹ.” Nico Afinta tii se ọga ọlọpaa lẹkun ila oorun Java lo sọ bẹẹ. Afinta fikun pe awọn ọlọpaa meji gan wa lara awọn eeyan to ba isẹlẹ naa rin. “Amọ a fẹ yan pe kii se gbogbo awọn eeyan naa lo lọwọ ninu idaluru naa... amọ ẹgbẹrun mẹta awọn onworan to ya wọ ori papa ọhun lo fa ija igboro yii. O fikun pe “Se ni awọn onworan yii n ya lọ sẹnu ọna abajade papa isere naa, bi wọn si se n pọ ni o n soro fun wọn lati ri afẹfẹ mi.” Awọn fidio to wa lori ayelujara nipa isẹlẹ itẹraẹnipa naa lo se afihan awọn ero to n fo ori ogiri lati sa lọ. Bakan naa ni awọn fidio kan se afihan ọpọ oku to wa nilẹ kaakiri. Muhamad Dipo Maulana, tii se ẹni ọdun mọkanlelogun, toun naa wa ni papa isere naa sọ fun akọroyin BBC ni Indonesia bi ọrọ naa se jẹ. Maulana ni lẹyin ti idije naa wa sopin, awọn ololufẹ ikọ agbabọọlu Arema ya wọ ori papa lati kọju ija si ikọ alatako agbabọọlu naa amọ tawọn ọlọpaa da wọn lọwọ kọ, ti wọn si n na wọn. O ni idi ree ti ọpọ awọn onworan ere bọọlu naa fi ya wọ ori papa lati fi ẹhonu wọn han lori isẹlẹ yii, ti ohun gbogbo si di rogbodiyan. “Awọn ọlọpaa to mu aja lọwọ pẹlu Police with dogs, ate idaabo bo ara wọn atawọn Sọja bọ siwaju.” Malauna sọ fun BBC Bakan naa lo fikun pe oun tun gbọ ti iro agolo afẹfẹ tajutaju to le ni ogun n dun, eyi ti wọn n yin mọ awọn onworan naa ninu papa isere idaraya ọhun. “Ariwo naa pọ, se la n gbọ pau, pau, pau! Se ni ariwo yii n dun leralera, to si n sare wa. Ariwo naa pọ to bẹẹ gẹ, to si n doojukọ gbogbo ibi tawọn eeyan duro si.” O ni oun ri awọn eeyan ti wọn n sa kijo-kijo kiri, ti ibẹru bojo si gbalẹ kan, bẹẹ ni ọpọ wọn ko ri afẹfẹ mi simu daadaa bi wọn se fẹ tete sa jade kuro ninu papa isere idaraya naa. Osojumikoro naa ni ọpọ awọn ọmọde ati agbalagba lo wa lara awọn eeyan ti afẹfẹ tajutaju naa ba . Saaju la ti mu iroyin wa fun yin pe o kere tan eniyan to le ni ọgọfa ti ku lasiko ti awọn eniyan bẹrẹ si ni tẹ ara wọn pa ni papa iṣere bọọlu ni orilẹede Indonesia. Iṣẹlẹ titẹ ara ẹni mọlẹ naa waye lẹyin ti awọn ọlọpaa fẹ afẹfẹ taju taju si awọn ololufẹ ere bọọlu. O kere tan, eniyan ọgọjọ lo farapa ninu iṣẹlẹ naa lẹyin ti ẹgbẹ agbabọọlu Arema FC jakulẹ lasiko ifẹṣẹwọnṣẹ pẹlu Persebaya Surabaya in agbegbe East Java. Adari eto aabo lorilẹẹde naa ṣalaye pe awọn to wa si papa iṣere naa kọja ẹgbẹrun mẹrin ti papa iṣere naa le gba. Fido ṣafihan bi awọn ololufẹ erebọọlu ṣe yabo ori papa lọgọọrọ lẹyin ti wọn fun fere pe ifẹṣẹwọnṣẹ ti pari. Eyi lo mu ki awọn ọlọpaa fin tajutaju, ti awọn eniyan si bẹrẹ si ni tẹ ara wọn mọlẹ. Awọn eniyan si koju ija si awọn ọlọpaa, ti meji si wa lara awọn to ku. Bakan naa ni awọn eniyan to n tiraka lati jade pọ si, ti wọn si bẹrẹ si ni tẹ ara wọn mọlẹ, ti ọpọ si gba ibẹ lọ. Aarẹ orilẹede naa ti paṣẹ pe ko gbọdọ si ifẹṣẹwọnṣẹ kankan ni orilẹede Indonesia tit iwadii yoo fi pari lori iṣẹlẹ naa. Iṣẹlẹ yii jẹ ọkan gboogi to milẹ titi ninu awọn ijamba ori papa to ti waye kaakiri agbaye. Ni ọdun 1964, o kere tan eniyan ọọdunrun lo papoda, ti eniyan to le ni ẹgbẹrun kan si farapa lasiko erebọọlu olympic ni ifẹwọnṣẹ laarin Peru ati Aregentina ni Lina. Bakan naa ni Ilẹ Gẹẹsi lọdun 1989, ololufẹ ẹgbẹ agbabọọlu Liverpool mẹtadinlọgọrun ni wọn tẹ pa lasiko ifẹṣẹwọnṣẹ ni papa iṣere Hillsborough ni Sheffield.	Ifiyajẹni	https://www.bbc.com/yoruba/articles/cmlnle8jypzo
Ìbọn bá Olóòtú ìjọba Pakistan tẹ́lẹ̀, Imran Kahn níbi ìfẹ̀hónúhàn	Olootu ijọba Pakistan tẹlẹ, Imran Kahn ti fara gbọta ibọn lasiko tifẹhonuhan kan niluu Wazirabad. Khan fi ẹsẹ ṣeṣe lasiko ti ẹni kan dana ibọn ya, bẹẹ naa ni eeyan mẹrin miran farapa lasiko ikọlu naa. Ijọba orilẹ-ede ọhun ko ti sọ nnkankan nipa ikọlu naa, amọ awọn eeyan kan sọ pe ikọlu naa jẹ igbiyanju lati pa Khan. Eredi ifẹhonuhan naa ko ṣẹyin bi awọn araalu ṣe n pe fun eto dibibo ni kankan. Ọgbẹni Khan, to jẹ ẹni aadọrin ọdun lo lewaju iwọde naa ti wọn n ṣe lọ siluu Islamabad, to jẹ olu ilu orilẹ-ede ọhun. Ninu fidio kan to n milẹ titi lori ayelujara ni a ti ri olori ijọba tẹlẹ naa ti wọn gbe digbadigba lọ sile iwosan. Ẹnikan to gbẹnusọ fun ẹgbẹ oṣelu rẹ sọ pe o ṣeeṣe ki ibọn naa ba ni ẹrẹkẹ. Ẹwẹ, ọkan lara awọn adari ẹgbẹ oṣelu rẹ, PTI, to tun jẹ minisitia eto ilera, Yasmeen Rashid sọ pe ara rẹ ti n balẹ nile iwosan to wa. Wayi o, ileeṣẹ ọlọpaa ti fi fidio kan lede, ninu eyii ti ọkunrin kan ti wọn mu lori ikọlu ọhun ti sọ pe oun loun gbiyanju lati ọkunrin naa. A kọ le sọ boya wọn ti kọkọ fiya jẹ afurasi naa ko to sọrọ ninu fidio ọhun, amọ awọn ọlọpaa bere lọwọ rẹ eredi to ṣe yinbọn lu Khan, so si fesi pe Khan “n ṣi awọn eeyan lọna lo jẹ ki n gbinyanju lati pa. Mo fẹ pa.” Fidio ifẹhonuhan naa ṣafihan bi ọgbẹni Khan atawọn ololufẹ rẹ ṣe n fẹhonuhan ki iro ibọn to dun, lẹyin naa ni Khan gbiyanju lati fori rẹ pamọ, ti awọn ololufẹ rẹ ọhun si ṣuru bo. Fidio mii ṣafihan ibi ti wọn ti n gbe Khan kuro ni gbagede ifẹhonuhan naa lẹyin ti wọn yin nibọn tan.	Ehonu	https://www.bbc.com/yoruba/articles/czd5lx00j49o
"Yeye Olokun of Lagos Omolara Fasola Fanimokun: Ọkọ mi kìí bọ òkun, ""Elder"" ni ní ṣọ́ọ̀ṣì àmọ́ ìdí nìyí tó fi bọ̀wọ̀ fún ìpè mi"	"""Ipe mi ni Oloriṣa olokun, iṣẹ ti mo si yan laayo ni iṣẹ Amofin lorilẹede Naijiria"". ""Lati kekere ni mo ti maa n ri ara mi ti mo maa n wẹ, ṣere ninu omi"" Wolii ni Yeye Olokun tẹlẹ fun ogun ọdun ni ṣọọṣi. Ọmọ Eko ni baba rẹ amọ ọmọ ipinlẹ Edo ni iya rẹ. Yeye Omolara Fashola to tun jẹ amofin nipa ọrọ oju omi ṣalaye bo ṣe yan lati di yeye Olokun leti okun eyi ti ọpọlọpọ maa n pe ni Yemoja nilẹ Yoruba. Ohun to yan laayo bayii dabii pe aṣa diran ni tori gẹgẹ bi Yeye ṣe sọ fun BBC Yoruba, ati ile baba ati ile iya rẹ ni wọn. Lasiko ọkan lara ijọsin rẹ leti okun, o ba BBC Yoruba sọrọ lorii bi o ṣe jẹ ọmọ Musulumi to tun lo ogun ọdun ni ṣọọṣi gẹgẹ bii Kristẹni ati Wolii ijọ kan ko to wa gba ibi to ni ori da a lọ eyi tii ṣe bibọ okun. Bakan naa o ṣalaye awọn nkan to gbagbọ ninu rẹ nipa aṣa ati iṣẹṣe Yoruba fun idagbasoke orilẹede pẹlu igbelẹyin imọ ofin. Produced by Yemisi Oyedepo, Funmi Jokotade & Damilola Oduolowu"	FIDIO	https://www.bbc.com/yoruba/afrika-55391932
Okùnrin kan ra àpò ìrẹsì mẹjì, ó fi ọ̀dọ́kùnrin méjì ṣe onídùró nílùú Eko	"Obinri kan ti wọnu oko gbese lẹyin ti okunrin kan ra irẹsi ninu ṣọọbu rẹ lai san owo fun, ṣugbọn to fi awọn ọmọkunrin meji silẹ ni ṣọọbu ọhun dipo owo. Gẹgẹ bii ohun ti a gbọ, Ọjọbọ ni okunrin naa wọ inu ṣọọbu Olabisi Opeyemi to wa ladugbo Felicia Oke, lagbegbe Olowora niluu Eko. Nibẹ lo si ti sọ pe oun fẹ ra apo irẹsi meji, toun ti awọn ọdọkunrin meji ti iye ọjọ ori wọn ko ju ọdun marundinlogun lọ. Aburo Opeyemi, Alima, to wa ninu ṣọọbu ọhun lasiko naa ta irẹsi fun okunrin naa pẹlu igbagbọ pe aburo rẹ ni awọn ọdọkunrin meji ọhun. Lẹyin ti okunrin naa ra apo irẹsi meji ọhun, o fi awọn ọdọkunrin meji naa silẹ si ṣọọbu naa, o si sọ fun Alima pe oun n bọ wa lati lọ gba owo nitosi. Ṣugbọn lẹyin iṣẹju diẹ ti okunrin naa ko tete de ni ọkan lara awọn ọdọkunrin to fi silẹ sọ pe oun  fẹ lọ ṣawari rẹ. Ko pẹ si asiko naa ni ọdọkunrin keji naa tu sọ pe oun fẹ maa lọ ṣugbọn Alima kọ jalẹ pe ayafi ti okunrin to ko awọn mejeji wa ba pada wa, ṣugbọn ọdọkunrin naa ni oun ko mọ okunrin naa ri. Ọdọkunrin ọhun sọ pe ni ṣe okunrin naa pade lẹba ọna to si bẹ oun lati ran an lọwọ lati gbe irẹsi ninu ṣọọbu Alima. Asiko yii lo ti han gbangba si Alima pe onijibiti ni okunrin ọhun, ati pe o ti fẹsẹ fẹ. Nigba to n ba awọn akọroyin sọrọ, ẹgbọn Alima to ni ṣọọbu naa, Opeyemi sọ pe gbese nla ni iṣẹlẹ naa da si oun lọrun. O ni oun ko fi ọrọ naa to ileeṣẹ ọlọpaa leti nitori ẹni mimọ ni ọkan lara awọn ọdọkunrin naa jẹ si oun ni adugbo O ṣalaye pe ""Mi o si ni ṣọọbu lasiko ti iṣẹlẹe naa waye nitori mo wa lori idubulẹ aisan, ṣugbọn lẹyin wakati diẹ ti okunrin naa ra ọja tan ni mo to mọ pe wọn ti lu aburo mi ni jibiti."" ""Iṣẹlẹ naa da omi tutu si mi lọkan nitori gbese nla lo da silẹ fun mi."" Ẹwẹ, awọn eeyan kan ni adubo ti iṣẹlẹ naa ti waye ti sọ pe o ṣeeṣe ko jẹ pe ṣe ni okunrin to ra irẹsi ọhun fi oogun ba Alima sọrọ. Titi di akoko ti an ko iroyin yii jọ, wọn ko tii foju ganni okunrin ọhun, ko si si ẹni to le sọ ibi to ti wa."	Okoowo	https://www.bbc.com/yoruba/58854449
Sleeping with Dogs: Iléeṣẹ́ Ọlọ́pàá Naijiria ń wá àwọn obìnrin tó ní ìbálòpọ̀ pẹ̀lú ajá, àtàwọn tó ni ajá náà	"Ileeṣẹ ọlọpaa Naijiria tun ti sọ ohun tuntun mii nipa awọn eeyan kan ti wọn sọ pe awọn n ba aja ni ibalopọ. Agbẹnusọ ileeṣẹ naa ni Naijiria, Muyiwa Adejobi sọ fun awọn akọroyin niluu Abuja pe yatọ si awọn to n ba aja lopọ, awọn yoo tun fi ṣikun ofin mu awọn to ni aja to n ba awọn eeyan naa lopọ. O ni ""A oo ṣe ọfintoto awọn ti aja wọn n ba eeyan lopọ, wọn si jiya to tọ labẹ ofin."" ""Awọn to aja to n ba obinrin lopọ ni lati wa sọ tẹnu wọn ni agọ wa."" ""Biba ẹranko ni ibalopọ jẹ ẹṣẹ to ni ijiya labẹ ofin, a ko si fọwọ si irufẹ iwa bẹẹ."" ""Laipẹ, lai jina, a oo fi ṣikun ofin mu awọn obinrin atawọn mii to n ba aja tabi awọn ẹranko mii lopọ."" Ti ẹ ko ba gbagbẹ, ṣaaju ni fidio kan ti kọkọ gbode loju opo Twitter, nibi ti obinrin kan ti n ba aja lopọ, eyii to mu ọpọ eeyan maa sọrọ nipa iṣẹlẹ naa pẹlu ami #doggy lori ikanni ọhun. Lẹyin ọjọ bii meji si asiko naa ni ọdọbinrin kan sọ loju opo TikTck rẹ pe lootọ ni oun ba aja lopọ amọ kii ṣe nnkan bababara nitori aye n ṣeruẹ. Amọ lẹyin wakati diẹ ti fidio naa milẹ titi ni ọdọbinrin naa tun yi ohun pada, to si sọ pe oun ko ba aja lopọ, ati pe oun ko fọwọ si irufẹ iwa bẹẹ. O ni eremọde lasan ni oun fi ọrọ naa ṣe, koda, o ni ọrẹkunrin oun ti kọ oun silẹ nitori apara ọhun. Lẹyin naa ni ileeṣẹ ọlọpaa sọ pe awọn n wa ọdọbirin naa lati wa sọ tẹnu rẹ, yala apara lasan lo n ṣe tabi bẹẹ kọ. Wayi o, ọlọpaa ti wa ni ati obirin to n ba aja lopọ ati ẹni to ni aja naa ni wọn yoo jọ foju wina ofin bayii. Ki lo ti ṣẹlẹ sẹyin? Ileeṣẹ ọlọpaa ni Naijiria ti ni ẹnikẹni to ba mọ awọn obinrin to n ba aja lopọ, ki wọn kan si awọn. Eyi ko ṣẹyin awuyewuye to ṣuyọ lẹyin fidio to n ja ranyin lori ayelujara nibi ti awọn obinrin ti n ba aja lopọ. Bi o tilẹ jẹpe ọkan lara awọn obinrin to ni oun ba aja sun, tun jade pe ọrọ ko ri bẹẹ mọ nitori ere ni oun ṣe. Amọ, Agbẹnusọ fun ileeṣẹ ọlọpaa ni Naijiria, Muyiwa Adejobi ni iru ihuwasi yii ko tọ ni awujọ eniyan. 'Mo bá ajá ní ìbálòpọ̀ nítorí ₦1.4m', ka ǹkan tí òfin Nàìjíríà ṣọ nípa ìwà yìí Wo ohun tí ọlọ́pàá sọ nípa 'Charlie', ajá tó gé kórópọ̀n akẹ́kọ̀ọ́ fásitì AAUA jẹ l'Ondo Bí Àjá ṣe bu ǹkan ọmọkùnrin èèyàn kan jẹ ní Calabar Ìkúnlẹ̀ Abiyamọ ò! Ajá mẹwàá yà ọmọ ọdún méjì jẹ ní Anambra ''Iwa ti ko tọ si awọn ọmọ eniyan ni awọn obinrin yin n wu, ti wọn si n fi si ori ẹrọ ayelujara''. ''Nitori naa a n rọ awọn eniyan lati fi iroyin lede ti wọn ba mọ nipa awọn obinrin yii''. Alaafin Oyo tuntun yóò gorí ìtẹ́ láìpẹ́ - Makinde Ṣé fífi omi gbóná jó ojú ara lẹ́yìn ìbímọ ní anfààní fún obìnrin? Owó ńlá ti fẹ́ ṣe mí léṣe ní London o! Ẹ wá wo bí mo ṣe ń jayé orí mi bíi skódà - Portable ''A gbọdọ wa wọn jade, ki wọn si fi oju wina ofin.'' Bakan naa ni awọn eniyan n fi ero wọn han lori ẹrọ ayelujara lori iṣẹlẹ yii. Ọkan lara awọn to fi ero rẹ han ni Kemi Olounloyo to ni awọn obinrin ti wọn n ba aja lọpọ ko mo ̣wi pe awọn ọlọla wọn yii n lọ wọn fun oogun owo. Ninu atẹjade loju opo Facebook, ni kii ṣe fun fiimu ibalopọ ni awọn eniyan ṣe n ba aja lọpọ, amọ o ni awọn olowo ati ọlọla yii ma n fun wọn ni miliọnu meji Naira lati ba aja lo fun oogun owo. ''Lẹyin naa Wọn ma pa aja yii, ti eyi yoo si jẹ ki wọn ni owo si ju tẹlẹ lọ'' ''Bakan naa ni awọn obinrin yoo tun ko aimọ ara wọn ba awọn ọkunrin yii.'' ''Praise Aniekwe ni  yii ti ọpọlọpọ ọkunrin ko ni ilọsiwaju mo nitori awọn ti wọn ti ba lọpọ.'' ''O parọwa si awọn ọkunrin lati ṣọ ara wọn ni asiko yii, ki wọn si jẹ ki nkan ti wọn ni tẹ wọn lọrun.'' Grace Taigbenu ni aye yi ti wọ si ẹgbẹ kan o nitori o buru jai pe iru nkan bayii n waye lorilẹede Naijiria."	Itọju Ẹranko	https://www.bbc.com/yoruba/61292564
Ben Ayade: Mo jẹ́ ọmọlúàbí àti ẹni àpọ́nlé ni mo ṣe lọ sí APC, kìí ṣe ọ̀rọ̀ ẹgbẹ́ òṣèlú	"Gomina ipinlẹ Cross Rivers, Benedict Ayade, ti salaye ohun to mu kuro ninu ẹgbẹ oṣelu PDP lọ si APC. Gomina Ayade to kede pe oun ti kuro ninu ẹgbẹ alatako PDP lọ si APC to wa lori alefa ni, ki ipinlẹ oun le jẹ anfaani mudunmudun ijọba apapọ loun fi ṣe bẹẹ. Ayade to ke gbajare ipenija orisirisi ti ipinlẹ rẹ n koju nipa ọrọ owo, ohun amayederun ati airiṣẹse awọn ọdọ tun sọ pe, isipo pada oun yoo mu ki awọn jẹ anfaani lọdọ ijọba apapọ. O wa gba awọn Gomina akẹgbẹ rẹ miran niyanju, lati pawọpọ pẹlu aarẹ Buhari lati mu idagbasoke ba Naijiria. ""A nilo ki gbogbo awọn Gomina mọ wi pe eyi kii ṣe ọrọ ẹgbẹ oṣelu, jijẹ ọmọluabi ni, jijẹ ẹni apọnle si ni. Ifarajin si afojusun Naijiria naa si laa n sọ'' Aworan Gomina Ayade to kuro ninu ẹgbẹ PDP lọ si APC O ni ti gbogbo awọn ba pawọpọ pẹlu aarẹ ẹni ti yoo gba ijọba lyin rẹ lọdun 2023 ko ni ṣe wahala pupọ. Lọjọbọ yi ni Gomina Ayade kede pe ohun ko ṣẹgbẹ PDP mọ lẹyin ipade bonkẹlẹ kan to ṣe pẹlu awọn Gomina APC mẹfa. Ninu awọn to wa nibi ipade naa la gbọ pe awọn aṣofin ile asofin agba mii naa wa. Lara awọn Gomina to ṣabẹwo si nile ijọba la ti ri Gomina ipinlẹ Kebbi, Imo, Yobe, Plateau, Jigawa, ati Ekiti."	Ipinlẹ Cross River	https://www.bbc.com/yoruba/afrika-57186923
Àwọn agbésùnmọ̀mí kọlu Mọ́ṣáláṣí, wọ́n pa àwọn olùjọsìn tó lé ní Mọ́kànlá	"Iṣẹlẹ naa sẹlẹ lọjọ Ẹti to kọja yii ti awọn ara adugbo ti wọn jẹ ẹlẹ́sìn Musulumi kórajọ lati lọ kirun Jimoh. Kò dín ní eeyan mọ́kànlá ti iroyin ni awọn agbesunmomi ti pa bi wọn ṣe kọlu Mọsalasi kan ni ilu naa, Ruwan Jema ni ijọba ìbílẹ̀ Bukkuyum, Ìpínlẹ̀ Zamfara. Olùgbé Bukkuyum kan, Salisu Ibrahim sọ fawọn oniroyin pé àwọn agbesunmomi naa ṣàdédé ya wọ ilu awọn loru ọganjọ ti wọn si lọ taara si Mọsalasi ilu naa nibi ti awọn eeyan ti kórajọ si fun àdúrà. Ó ṣàlàyé pe ""ṣe ni wọn ṣina ìbọn b'olẹ̀ si awọn to n kirun, wọn pa eeyan mọ́kànlá ti ọpọlọpọ si fara pa. Ibrahim tun sọ pe awọn agbesunmomi naa tọ gbogbo ilu ka ti ìgbàgbọ́ si wa pe awọn araalu miiran ku amọ ti iye wọn ko tii dájú. Koda o ni iye àwọn tí wọ́n pá nínú Mọsalasi gaan ko tii dájú. O ṣàlàyé pé wọ́n ti kọkọ́ rò pé èèyàn meedogun ni wọ́n pa ṣùgbọ́n wọ́n padà ríi pé mẹ́rin  lára wọn fara pa ni. Ẹlòmíràn tó ń gbé ní ìlú náà sọ pe awọn fura pe ẹsan ni awọn agbesunmomi naa gba torí àwọn fijilante ilu ti wọn saba maa n pe ni Yan Sakai pa meji lara awọn agbesunmomi naa laipẹ yii.́ Ẹwẹ, agbenusọ Ileeṣẹ ọlọpaa ìpínlẹ̀ Zamfara, SP Mohammed Shehu fi aridaju han pe lóòótọ́ ni iṣẹlẹ naa sẹlẹ amọ o ṣàlàyé pe ẹ̀kúnrẹ́rẹ́ iye awọn ti wọn pa ko tii dájú. Bẹẹ si ni o sọ pe awọn ti ran ikọ ọlọpaa lọ si ilu naa fun ayẹwo kíákíá ati pe wọn yoo gbe ẹkúnrẹ́rẹ́ iroyin síta to ba yá."	Ẹsin Musulumi	https://www.bbc.com/yoruba/articles/ckmy7y18r4lo
BBC 100 Women 2022: Ibijoke Faborode, Joy Ngozi Ezeilo jẹ́ ọmọ Nàìjíríà tií wọ́n wà lára àwọn akọni obìnrin 2022	"Wo àwọn obìrin tí BBC kéde pé wọ́n làmìlaaka jù lágbàyé Ileeṣe iroyin BBC ti fi orukọ awọn obinrin ọgọrun lede gẹgẹ bii awọn to gbe igbeaye to ṣe mu yangan ati eyii to jẹ iwuri. Lara awọn eeyan naa ni Ibijoke Faborode ati Joy Ngozi Ezeilo, lati Naijiria, bẹẹ naa ni Nana Darkoa Sekyiama, lati Ghana, olorin takasufẹ ọmọ Amẹrika, Billie Eilish, iyawo Aarẹ Ukraine, Lady Olena Zelenska, oṣere Priyanka Chopra Jonas lati India, atawọn obinrin mii kaakiri agbaye. Ọdun kẹwaa ree, ti ileesẹ BBC ti n kede awọn obinrin ọgọrun fun ipa ti wọn n ko lawujọ. Awọn obinrin ti a kede orukọ wọn wọnyi jẹ awọn ti wọn n gbe ohun ribiribi ṣe nile aye wọn. Yatọ si awọn obinbrin ti BBC funra fa kalẹ, BBC tun sọ fun awọn araalu lati fi orukọ awọn eeyan mii kalẹ ti wọn gbagbọ pe o yẹ ki orukọ wọn wa ninu awọn eeyan ọhun. Wo diẹ lara awọn ọmọ bibi ilẹ adulawọ ati lagbaye ti orukọ wọn wa ninu iwe BBC 100 Women fun ọdun 2022. Ibijoke Faborode wa lara awọn to da ileeṣẹ kan ti kii ṣe ti ijọba, ElectHER, silẹ. Ibijoke Faborode n lo ElectHER lati ṣe itaniji fun awọn obinrin nipa ọrọ oṣelu. Nipase ileeṣẹ yii, Ibijoke Faborode ti di alafo to wa laarin awọn ọkunrin si obirin ninu eto oselu ni Afrika, koda nnkan bii ẹgbẹrun meji obinrin nilẹ adulawọn ni wọn ti n ṣe oṣelu nipaṣe ElectHER. Pẹlu eto rẹ to pe ni #Agender35, ileesẹ naa n ṣatilẹyin fun awọn obinrin marundinlogoji ki wọn le ṣaṣeyọri ninu eto idibo gbogbogo ọdun to n bọ. Lọwọ yii, Faborode wa lara awọn ọmọ igbimọ adari ajọ Leadership Council of The Democracy and Culture Foundation, to n ṣiṣẹ eto idibo to yanranti. Ọjọgbọn nipa imọ ofin ni Joy Ngozi Ezeilo ni fasiti ijọba apapọ University of Nigeria. O tun ti fi akoko igba kan ṣiṣẹ pẹlu ẹka 'United Nations Special Rapporteur on Trafficking in Person' ti ajọ iṣọkan agbaye. O jẹ ẹnikan to maa n gbogun ti fifi eeyan ṣowo ẹru nilẹ okeere. Oun ni ọga agba ajọ Women Aid Collective, WACOL, to n ṣoju awọn obinrin nile ẹjọ lati nnkan bii ọdun marundinlọgbọn sẹyin. Joy tun ni oludasilẹ ajọ Tamar Sexual Assault Referral Centre, to n ṣatilẹyin pẹlu iranlọwọ fun awọn obinrin ti wọn fi ipa ba lopọ. Iwe rẹ, The Sex Lives of African Women', ni wọn ti juwe gẹgẹ bii ọkan lara awọn iwe to ṣalaye ohun 'to n tumọ si lati jẹ obinrin to ni ominira. Ileeṣẹ iroyin The Economist juwe iwe naa gẹgẹ bii ọkan lara awọn iwe to lamilaaka julọ ninu ọdun yii. Onkọwe ni Nana Darkoa Sekyiamah, o tun jẹ ajafẹtọ awọn obinrin. Nana wa lara awọn to da ikanni ori ayelujara kan silẹ ti orukẹ rẹ n jẹ ""Adventures from the Bedrooms of African Women"" nibi ti wọn ti maa n sọrọ nipa igebaye obinrin, ohun to  ba wọn finra ati ọrọ ibalopọ. Sarah ti fi akoko igba kan gba bọọlu alapẹrẹ ri, ni bayii o si n kọ awọn ọjẹ wẹwẹ ni bọọlu naa atawọn nnkan mii ni orilẹ-ede South Sudan ati Kenya. Oun ni akọnimọọgba akọkọ nilẹ adulawọn lati kọ ikọ agbabọọlu alapẹrẹ Toronto Raptors, ni Canada. Lẹyin ti ogun le kuro ni Khartoum, ni Sudan, oun atawọn ẹbi rẹ salọ si Kenya, nibi to ti bẹrẹ iṣẹ bọọlu alapẹrẹ. O laafani lati lọ kọ imọ nipa bọọlu naa si nile ẹkọ Union University, ni Jackson, Tennessee, Amẹrika, o si gba bọọlu alapẹrẹ jẹun ni Afrika ati Yuroopu. O da ajọ aladani kan, Home At Home/Apediet Foundation, silẹ eyii to n gbogun ti kikanju ṣe igbeyawo laarin awọn ọdọmọde, o tun n fi ere idaraya kọ wọn lẹkọọ nibẹ pẹlu. O jẹ ẹni to maa n ṣagbatẹru ede fu awọn aditi 'sign language.' Judy ni oludasilẹ ajọ Talking Hands, Listening Eyes on Postpartum Depression, THLEP, to n ṣe iranlọwọ fun awọn obinrin ti ko gbọran pẹlu ede aditi. O tu maa n ran awọn obinrin to ni iṣoro lẹyin ti wọn bi ọmọ tan lọwọ lati pada sori ẹsẹ wọn. O kere tan, Priyanka ti kopa ninu fiimu ti ko din ni ọgọta. Priyanka Chopra wa lara awọn oṣere fiimu to milẹ titi julọ lorilẹ-ede India. O ti fi igba kan gba ami ẹyẹ gẹgẹ bii omidan to rẹwa julọ lagbaye. Lẹyin ti Priyanka Chopra kopa ninu fiimu fun igba akọkọ lọdun 2002, irawọ rẹ ti tan kaakiri agbaye, oun si ni obinrin lati iha Guusu ilẹ Asia akọkọ ti yoo lewaju ninu fiimu lori ẹrọ amohunmaworan l'Amẹrika, iyẹn ninu fiimu Quantico ti wọn gbe jade lọdun 2015. Lara awọn fiimu to ti Chopra ti kopa l'Amẹrika to si milẹ titi ni ""Isn't It Romantic"" ati ""The Matrix Resurrections."""	Awọn Obinrin	https://www.bbc.com/yoruba/63876147
Elon Musk: Twitter ti gbà láti ta ojú òpó nàá ní $44bn fún Elon Musk, ọkùnrin tó lówó jù ní ayé	"Igbimọ alaṣẹ to ni ayelujara Twitter ti gba lati ta a fun Elon Musk. Ọsẹ to kọja ni Ọgbẹni Musk kede pe o wu oun lati ra Twitter, nitori ọpọlọpọ anfaani to wa nibẹ. Ṣaaju lo ti kọkọ kọwe si Twitter pe ki wọn mu adinku ba awọn ofin kan to de wọn to n lo o. Ileeṣẹ Twitter ti kọkọ kọ ibeere Musk, ṣugbọn wọn pada gba lati ta a fun ni milinu mẹrinlelogoji Dọla, lẹyin ti awọn oludokowo dibo. Elon Musk lo ni owo julọ ni agbaye. Apapọ owo rẹ to $273.6 bilinu, ti ọpọ rẹ jẹ ipin idokowo nileeṣẹ to n ṣe ọkọ ayọkẹlẹ to n lo ina ẹlẹtiriki, Tesla, ati ileeṣẹ Space X to n ṣeto irinajo si inu ofurufu. Ninu ọrọ to fi kede pe oun ti fẹ ra Twitter, Musk sọ pe ""ominira lati sọ ero ọkan ẹni, jẹ ipilẹ fun iṣejọba awaarawa to poju owo, Twitter si ni gbagede ti awọn eeyan ti n korajọ lati jiroro lori awọn nkan to ni i ṣe pẹlu ọjọ iwaju ọmọniyan."" O ṣalaye pe oun fẹ gbakoso Twitter, lati le ṣe awọn atunṣe ti yoo mu ki gbogbo eeyan jẹ anfaani kan naa. Lara ayipada ti yoo ba Twitter nigba to ba gbakoso  ni pe ipin idokowo Twitter ko ni i wa fun gbogbo eeyan mọ. Musk ti kọkọ daba pe ki Twitter fi aaye gba ki awọn eeyan le kọ ọrọ to pọ, ki wọn si le ṣe atunṣe si lẹyin ti wọn kọ ọ. Bakan naa ni ko ti i daju lori ẹni ti yoo jẹ oludari Twitter. Idi ni pe oṣu Kọkanla, ọdun to kọja ni oludasilẹ rẹ, Jack Dorsey, kọwe fi ipo naa silẹ. Lẹyin naa ni Parag Agrawal gbakoso. Amọ ninu iwe ti Musk fi kọwe lati ra Twitter, o ni oun ko ni igbagbọ ninu igbimọ oluṣakoso to wa nibẹ lọwọlọwọ. Ọpọlọpọ miliọnu ọmọ Naijiria lo n lo ayelujara Twitter fun ibadọrẹ, idokowo, ati lati jiroro lori eto osẹlu, amuludun, ere idaraya, ati bẹẹ bẹẹ lọ. Ko yọ awọn oloṣelu paapaa silẹ. Wọn n lo fun ipolongo ibo wọn laarin awọn ọdọ. Lara awọn asiko ti Twitter ti wulo ju ni iwọde ENDSARS to waye lọdun 2020. Ori ayelujara yii ni awọn oluwọde ti n fi ikede ranṣẹ si ara wọn, ti wọn si tun ṣe ikowojọ. Yatọ si eyi, ọpọ igba ni awọn to wa ninu ewu ti lo oju opo naa lati kigbe fun iranlọwọ."	Imọ-ẹrọ	https://www.bbc.com/yoruba/agbaye-61226693
Iléẹjọ́ tí rán Ọlọ́pàá tó ṣekúpa Kolade Johnson lọ sí ẹ̀wọ̀n igbere	"Ileẹjọ ti ran osisẹ ileeṣẹ ọlọpaa nigba kan ri, Olalekan Ogunyemi lọ si ẹwọn gbere. Idajọ naa lo waye lẹyin ọdun mẹta ti wọn fi ẹsun kan-an pe o pa ololufẹ ere bọọlu kan, Kolade Johnson. Adajọ Adenike Coker, ti ile ẹjọ giga ipinlẹ Eko lo gbe idajọ naa kalẹ lọjọbọ pe ki ọlọpaa naa wa ni atimọle ayeraye. Johnson lo padanu ẹmi rẹ lẹyin ti ikọ ọlọpaa to n gbogun ti idigunjale, SARS ṣe ikọlu si agbegbe Mangoro ni ipinlẹ Eko. Wọn yinbọn fun Johnson ni isalẹ ikun, to si gba ibẹ ku. Awọn aladugbo ti ọrọ naa ṣoju wọn ni idije bọọlu alafẹsẹgba laarin Liverpool ati Tottenham ni oloogbe ọhun wa wo nile olounjẹ adugbo, ki ọlọjọ to de. Wọn ni awọn SARS naa ti pinnu lati gba ẹjẹ eeyan ninu ọrọ ẹnu wọn bi wọn ṣe de adugbo naa tẹlẹ. Koda wọn ni oju ara nkan ọmọkunrin Kolade ni ibọn ikẹta ti ọlọpàa SARS naa yin ti baa ko to ku ki wọn to gbee de ilé iwosan Ninu idajọ rẹ, Adajọ Adenike Coker ni olujẹjọ jẹbi ẹsun ti wọn fi kan, fun idi eyi, ko ma lọ igbesi aye rẹ yoku ni ọgba ẹwọn. O tẹsiwaju pe Olalekan mọmọ ṣekupa ọmọdekunrin nani Ń ṣe ni ọ̀rọ̀ dàbí eré orí ìtàgé ní ilé ìjọsìn kan lánàá ọjọ́ Àìkú, ọjọ́ Kejìdínlógún oṣù Kẹsàn-án ọdún 2022 nígbà tí àwọn elégún yawọ ilé ìjọsìn náà. Awọn olùjọsìn ń sá àsálà fún ẹ̀mí ara wọn nígbà tí àwọn eégún náà yabò wọ́n, tí wọ́n sì bẹ̀rẹ̀ sí ní na ọmọdé àti àgbà. Lásìkò tí ìsìn ń lọ lọ́wọ́ ni àwọn eégún náà yawọ ilé ìjọsìn náà tó wà ní ìlú Shikal, ìjọba ìbílẹ̀ Langtang, ìpínlẹ̀ Plateau tí wọ́n sì bẹ̀rẹ̀ sí ní na gbogbo àwọn olùjọsìn. Bákan náà ni ìròyìn ní yàtọ̀ sí wí pé wọ́n na àwọn olùjọ́sìn, àwọn dukia ìjọ náà ni àwọn eégún náà tún bàjẹ́. Ẹgbẹ́ ọmọlẹ́yìn Krìsìtẹ́nì (CAN) ti ẹ̀ka ìpínlẹ̀ Plateau ní àwọn àwọn ti bẹ̀rẹ̀ ìwádìí sí ohun tó ṣokùnfà ìdí tí àwọn elégún náà ṣe gbé irúfẹ́ ìgbésẹ̀ yìí. Alága ẹgbẹ́ CAN ìpínlẹ̀ Plateau, Ẹni ọ̀wọ̀ Polycarp Lubo, nígbà tó ń bá àwọn akọ̀ròyìn sọ̀rọ̀ ní ohun ìyàlẹ́nu ńlá ni ìròyìn náà jẹ́. O ni iwa títẹ ẹ̀tọ́ ọmọnìyàn lójú ni pẹ̀lú. Ẹni ọ̀wọ̀ Lubo ní bí ó tilẹ̀ jẹ́ pé ilé ìjọsìn tí ìṣẹ̀lẹ̀ náà ti wáyé kò ì tíì fi isẹlẹ naa tó àwọn létí àmọ́ àwọn ti bẹ̀rẹ̀ ìgbésẹ̀ láti wá fìn-ín ìdí kókò ìṣẹ̀lẹ̀ ọ̀hún. ""Bí mo ṣe rí fídíò náà lórí ayélujára, ọkàn mi gba ọgbẹ́, tó sì ká mi lára gidi gan."" ""Mi ò tíì lè sọ pé òótọ́ tàbí irọ́ ni ìṣẹ̀lẹ̀ náà àmọ́ ohun tó dájú ni pé a ò ní kawọ́ lẹ́ràn, a máa wádìí ohun tó ṣẹlẹ̀ gangan."" Lubo fi kun pé láti agbègbè náà ni akọ̀wé ẹgbẹ́ CAN ìpínlẹ̀ náà ti wá, tí òun sì ti pè é láti ṣèwádìí ilé ìjọsìn tí ìṣẹ̀lẹ̀ náà ti wáyé, kó sì jábọ̀ fún òun. Ó fi kun pé ní kété tí àwọn bá ti ṣèwádìí tí àwọn sì mọ ohun tó ṣẹlẹ̀, ni àwọn yóò fi ìròyìn léde."	Ẹsin igbagbọ	https://www.bbc.com/yoruba/articles/cgx9ejzx47do
Ẹ ṣé ara yín ní òṣùṣú ọwọ̀ tí ẹ bá fẹ́ borí nínú ètò ìdìbò - Buhari sí àwọn adárì APC	Aarẹ Muhammadu Buhari ti ṣe ikilọ fun awọn adari ẹgbẹ oṣelu APC lati ṣe ara wọn ni oṣuṣu ọwọ saaju ẹto idibo gbogboogbo, ti wọn ko ba fẹ fi idi rẹmi lọdun 2023. Buhari ni awọn adari naa gbọdọ rii pe awọn fọwọsowọpọ lati rii pe ẹgbẹ oṣelu APC ṣe aṣeyori lọdun 2023. O gba imọran yii nigba to ṣe abẹwo si ilu abinibi rẹ ni Daura nipinlẹ Katstina, ti o si wa ninu atẹjade ti amugbalẹgbẹ rẹ, Garba Shehu buwọlu lanaa. Ninu atẹjade naa, eyi ti akọle rẹ jẹ “Lati bori eto idibo, Aarẹ Buhari pe fun isọkan ẹgbẹ oṣelu APC.” Buhari ni awọn adari ẹgbẹ gbọdọ joko papọ lati rii pe ko si ipinnya ninu ẹgbẹ naa, eyi to le ṣo okunfa lilulẹ APC ninu eto idibo ọdun to n bọ. O tẹsiwaju pe oun yoo rii pe eto idibo lọ ri irọwọ rọsẹ lai si rogbodiyan rara. “Eto idibo nipinlẹ Osun, Anambra, Ekiti ati Ondo ti fihan pe ijọbe fẹran alaafia.”	Ààrẹ Muhammadu Buhari	https://www.bbc.com/yoruba/articles/c25x2jljxz5o
Cameroon first daughter: Ọmọ ààrẹ lọ ṣí sọ́ọ́bù irun ṣí Amerika	Oriṣiriṣi awuyewuye àti ariwisi lo ti n waye lori bi Brenda Biya, ọmọ aarẹ orilẹ-ede Cameroon, Paul Biya ṣe ṣi sọọbu irun tita silẹ Amerika. Ana ni àkọ́bí aarẹ ṣi ile itaja náà silu Los Angeles, to si sọ pe nkan akọkọ ti oun ṣe àṣeyọrí sí rere lori rẹ ni yẹn. Ninu ikede to fi sita lori ayelujara Twitter, Brenda sọ pe sọọbu naa tobi pupọ, ati pe o wa fun awọn obinrin to ba fẹ ẹ ṣe irun wọn ni ọsọ tàbí ra wiigi ti wọn fi 'irun eniyan' ṣe. Sugbọn sebi Yoruba sọ pe oun to kọjú si ẹnikan, ẹyin lo kọ sí ẹlòmíràn. Bẹẹ gan-an ni ọrọ ri fun ọmọ aarẹ Biya, nitori pe bi awọn kan ṣe n ki kú oriire, ni awọn miran n bu ẹnu ẹtẹ lu u pe ko tọ ọ bo ṣe ṣi sọọbu irun si Amẹrika. Wọn ni orilẹ-ede Cameroon lo yẹ ko ṣi i si, lati le pese isẹ fun awọn araalu. Awọn miran ti ẹ sọ pe owó orí ti awọn araalu n san lo fi lọ ọ ṣi ile itaja si orilẹ-ede miran. Ọdun mejidinlogoji re e ti Aarẹ Biya ti wa nipo, àwọn kan si n sọ pe ọmọ rẹ, Brenda n tun ọjọ iwajuu ara a rẹ ṣe ni, torí ti baba rẹ ba fi ipo silẹ. Ìtàn ayé Henry Fajemirokun, olówó tó fi owó mọ Olúwa àti ènìyàn	Orilẹede Cameroon	https://www.bbc.com/yoruba/53386487
Mo padà bu ẹnu àtẹ́ lu ìṣekúpa Deborah bó tilẹ̀ jẹ́ pé mo yọ ọ̀rọ̀ mi àkọ́kọ́ – Atiku	Oludije sipo Aarẹ ninu ẹgbẹ oṣelu PDP, Atiku Abubakar, ti bu ẹnu atẹ lu iṣekupa Deborah Yakubu, to jẹ ọmọ ile ẹkọ ipele keji ni Shehu Shagari College of Education ni Sokoto. Atiku lo ṣe bẹẹ  nibi itakurọsọ kan ti ileeṣẹ iroyin abẹle Channels atawọn alabaṣiṣẹpọ rẹ gbe kalẹ. Igbakeji Aarẹ nigba kan ri yii  ni oun yọ ọrọ ti oun kọkọ fi lede loju opo Twitter kuro nibẹ nitori oun kọ fọwọ si ki awọn oṣiṣẹ oun fi ọrọ naa lede. Inu oṣu Karun un, ọdun 2022 yi ni awọn Musulumi akẹgbẹ oloogbe naa toun jẹ Kristẹni gbẹmi rẹ lẹyin ti wọn fẹsun kan pe o sọrọ abuku si ẹsin Islam. Ni kete ti Atiku bu ẹnu atẹ lu iṣekupa oloogbe naa ni ọpọ awọn eeyan bẹrẹ si ni tako o. Bi awọn kan ṣe n sọ pe ko yẹ ki Atiku bu ẹnu atẹ lu iṣekupani ọhun nitori oun funra rẹ jẹ Musulumi, lawọn mii n sọ pe awọn ko ni dibo fun un nitori igbesẹ rẹ naa. Ka to wi, ka to fọ, Atiku ti yọ ọrọ naa kuro loju opo Twitter rẹ, eyii ti ko dun mọ ọpọ awọn alatilẹyin  rẹ ninu, ti wọn si sọ pe o ṣe bẹẹ nitori ki awọn Musulumi le dibo fun un lọdun to n bọ ni. Wayi o Atiku ti wa sọ pe bo tilẹ jẹ pe lootọ ni oun yọ ọrọ naa kuro loju opo Twitter, oun tun pada bu ẹnu atẹ iṣekupa akẹkọọ naa ninu awọn atẹjade mii. O ni “mo ni ki wọn yọ ọrọ naa kuro lori Twitter nitori mo maa n kọkọ buwọlu gbogbo atẹjade ki wọn fi soju opo Twitter mi.” “Nitori mi o fọwọ sii ki wọn to fi lede ni mo ṣe ni ki wọn yọ ọ kuro nibẹ, ti ẹ ba woo awọn atẹjade mii ti mo fi lede, mo bu ẹnu atẹ lu ipaniyan naa.” Atiku pari ọrọ rẹ pe “ko si ibi kankan to wa ninu ẹsin Islam pe ki a lọ paayan, wọn ni lati gba ọna to tọ.”	Eto Iselu	https://www.bbc.com/yoruba/articles/c512x41nx7xo
Ayefele ṣé ayẹyẹ ọdún 25 tó móríbọ́ nínú ìjàmbá ọkọ̀	Gbajugbaja olorin ẹmi, Yinka Ayefele ṣe ayẹyẹ ọdun Kẹẹdọgbọn to moribọ kuro ninu ijamba ọkọ to gba ẹsẹ rẹ mejeeji lọwọ rẹ. Ayefele bọ sori opo ayelujara rẹ lọjọ Aiku lati ṣe afihan awọn aworan ọkọ ọhun ninu eyi ti ẹsẹ rẹ mejeji ti lọ nigba naa lọhun, to si n dupẹ lọwọ Ọlọrun fun wiwa laye rẹ. O ni: “Oni lo pe ọjọ Kẹẹdọgbọn. Ẹ ba mi dupẹ lọwọ Ọlọrun. Ọjọ Kejila, Oṣu Kejila ọdun 1997, ọdun iyipada mi, titi ayereye ni maa ma dupẹ lọwọ Ọlọrun.” Olayinka Joel Ayefele jẹ akọrin, agbohunsafẹfẹ ati oludasilẹ ileesẹ Rẹdio kaakiri ilẹ Yoruba. Ọmọ bibi ilu Ipoti Ekiti nipinlẹ Ekiti ni, to si dele aye ni Ọjọ Kinni Oṣu Keji ọdun 1968, eyiun ọdun Mẹrinlelaadọta sẹyin. Ọdun 1997 lo ni ijamba ọkọ to kan eegun ẹyin rẹ, ti ko si le fi ẹsẹ mejeeji rin mọ, eyi to mu ko maa lo kẹkẹ. Yinka Ayefele, ẹni ti ijọba apapọ fi ami ẹyẹ MON da lọla lo ti gbe ọpọ awo orin jade, o ni iyawo, o si ti bi ọmọ ibẹẹta.	Eto Irinna	https://www.bbc.com/yoruba/articles/c6pnr1pl6evo
Àwọn ọ̀dọ́ lé aṣòfin sáré, sọ ‘Pure water’ lú torí kò ṣe àmúṣẹ ìlérí rẹ̀	Awọn ọdọ kan ni Ghana ti fi ibinu le aṣofin kan kuro lagbegbe wọn lẹyin ti wọn ni o kuna lati mu awọn ileri to ṣe fun awọn ṣẹ. Bi wọn ṣe n sọ omi inu ọra lu aṣofin Osei Kyei Mensah-Bonsu, naa ni wọn n bu ni mẹsan an mẹwaa lagbegbe Suame, to wa ni Asante, lọjọ Aje. Iṣẹlẹ naa waye lẹyin ti aṣofin ọhun ṣabẹwo sagbegbe naa lati ni gbolohun pẹlu awọn ọdọ. Bi awọn kan ṣe n ke ibosi le lori, lawọn mii n ju oriṣiriṣi nnkan bii omi inu ọra lu u. Lẹyin naa lawọn ọlọpaa tete gbe kuro laarin wọn lọna ati doola ẹmi rẹ. Ọjọ Ẹti, to jẹ ọjọ karundinlogun, oṣu Keje, ọdun 2022 yii lawọn ọdọ agbegbe ti Mensah-Bonsu n sọju kọkọ di oju ọna nitori ipo ti oju ọna ọhun wa. Eyii lo mu ki aṣofin naa ṣabẹwo sagbegbe naa lati foju ara rẹ ri bi ọna ọhun ṣe ri. Ni kete ti awọn eeyan gbọ pe aṣofin ọhun n bọ nibẹ ni wọn ko ara wọn jọ lati le danu. Orin a ko fẹ ri ọ laarin wa mọ lo gba ẹnu wọn titi ti wọn fi le lọ si agbegbe Tarkwa Maakro Ghana Commercial Bank. Asiko ti wọn n kọ orin naa ni wọn ri obinrin kan to n ta omi inu ọra, ti wọn si bẹrẹ si n ju omi naa lu. Awọn eeyan agbegbe naa sọ fun BBC pe o ṣeeṣe ki awọn ọdọ ọhun ṣe ijamba fun aṣofin naa, ti kii ba ṣe awọn ọlọpaa to wa doola rẹ. Awọn ọdọ naa sọ pe bo tilẹ jẹ pe aṣofin ọhun lo n ṣoju awọn, awọn ko ri ipa rẹ rara, yatọ si awọn ileri lasan to maa n ṣe ni gbogbo igba. Olori awọn aṣofin lagbegbe Suame ti awọn ọdọ ti le asofin Mensah-Bonsulere, ni iṣẹlẹ ọhun ko jọ oun loju. O ni kii ṣe aṣofin naa nikan lawọn ọdọ le wu irufẹ bẹẹ si, wọn le ṣe bẹẹ si ẹnikẹni to ba n ṣoju ijọba, ti ko ba mu ileri rẹ fun awọn araalu ṣẹ. Wayi o, ọpọ awọn ọdọ ni Ghana lo ti sọ pe awọn yoo bẹrẹ si n gbena woju awọn adari awọn ti ko ba mu awọn ileri rẹ ṣe lati asiko yii lọ.	Orilẹede Ghana	https://www.bbc.com/yoruba/articles/c2e7p89gl0mo
Ọmọ jayéjayé tó mọ ayé ń jẹ ni mí èmi kìí ṣe oníjìbìtì – Dbanj	"Gbajumọ akọrin takasufe Ọladapọ Oyebanjọ ti ọpọ mọ si D’Banj ti ṣalaye pe lootọ ni ajọ to  n gbogun ti iwa ijẹkujẹ ati iwa ibajẹ miran lorilẹede Naijiria, ICPC  mu oun si ahamọ wọn ṣugbọn oun kii ṣe onijibiti rara. D’banj sọ ninu ọrọ kan to fi sita loju opo Instagram rẹ pe lootọ ọmọ jayejaye to fẹran aye jijẹ loun o ṣugbọn ko si igba kan ti oun ti ọwọ oun bọ sọọlọ iwa jibiti ri. “Mo dupẹ pupọ fun gbogbo agbaye o. Wọn pe mi lori iwadii kan ti ajọ ICPC nṣe. Mo ti ran aj naa lọwọ pẹlu ohun gbogbo ti mo mọ, bẹẹni mo si ni igbọkanle ninu wọn pe wọn yoo wadi ododo jade. Mi o lọwọ ninu iwa jibiti, ohun kan ṣoṣo ti mo mọọ ṣe ni lati  maa jaye. Wọn da mi silẹ nitori ipo mi lawujọ nitori pe wọn ko ri tabi ba ohunkohun ni ikawọ mi.” Gbajugbaja olorin Oladapo Oyebanjo, ti gbogbo ọpọ ẹniyan mọ si D’banj, ti gba itusilẹ ni ahamọ ajọ ICPC lẹyin ti wọn mu fun ẹsun lilu owo N-Power ni ponpo. Ọjọ Ẹti ni wọn fi D’Banj silẹ lẹyin to ti lo nnkan bii wakati méjíléláàdọ́rin ni atimọle ikọ naa. Agbẹjọro rẹ, Pelumi Olajengbesi, lo fi iroyin naa led eloju opo Facebook rẹ. O ni akọrin D’banj fọwọsowọpọ pẹlu igbimọ oluwadii ICPC lakoko iwadii rẹ. Olajengbesi sọ pe wọn tu D’Banj silẹ nitori o jẹ ẹniti o jẹ gbajugbaja ṣugbọn ko jẹrisi boya ICPC ba gba beeli olorin naa. O tun sọ pe ICPC ko tii tọpa eyikeyi ẹri to fihan pe D'banj jẹbi ẹsun tiwọn fi kan, eleyii ti a ko rii aridaju rẹ lakoko yii. Wọn fẹsun kan D’Banj owo ti iye rẹ aadọta ọkẹ millionu naira ti ijọba Naijiria ti ya sọtọ fun iṣẹ akanṣe N-Power lọdun 2016 lati boju to airiṣẹṣe awọn ọdọ ati idagbasoke awujọ. Ọjọ iṣegun ICPC fẹsun kan D’Banj pe o kuna lati wa fun ifọrọwanilẹnuwo ṣaaju lẹyin ti wọn ti kọkọ fi iwe pe lọpọlọpọ igba. Ki lo ti ṣẹlẹ sẹyin? Agbẹjọro olorin takasufe, Oladapo Oyebanjo, tí ọpọ mọ si Dbanj tí gbe lẹyin onibara rẹ lẹyin ti ajọ to n gbogun ti iwa ajẹbanu ni Naijiria, ICPC tí olorin naa mọ atimọle lana. Maryam Musa, ninu atẹjade kan to fi sita lọjọru ọsẹ yii ni o han gbangba pe Dbanj ko lọwọ ninu ẹsun tí ajọ ICPC fi kan rara nítorí ko ki n ba wọn kopa ninu isowo ti ko ba ofin mu. Agbẹjọro Musa ni iwadi ti bẹrẹ lori ẹsun tí wọn fi kan lori owo N power. O tẹsiwaju wa pe ajọ ICPC ransẹ si Dbanj sugbọn ko ni anfani lati lọ rí wọn nítorí isẹ rẹ níbi oṣu kan sẹyin To si fi iwe ransẹ si ajọ ọhun, eyi ti awọn Agbẹjọro rẹ mọ si pe o wa lorilẹede South Africa, tí o  si ṣe ileri lati wa rí wọn kete to ba pada de si Orilẹede Naijiria. Agbẹjọrọ Dbanj sọ pe: ""Lọjọ Aje, ọjọ Karun un, oṣu kejila, Dbanj gbera funra rẹ lati yoju sì ajọ ICPC ni deede ago meji ọsan ni kete to de si ilu Abuja. ""Awọn osisẹ ajọ naa ni ko pada wa lọjọ kejì nítorí ọjọ ti lọ lati bẹrẹ ifọrọwerọ pẹlu rẹ. ""Dbanj pada lọ lọjọ kejì, iyẹn ọjọ kẹfa, oṣu kejila to si fi ara rẹ kalẹ fun ajọ ọhun fun ifọrọwerọ. Gẹgẹ bii Musa ṣe sọ, Dbanj n rọ ajọ ICPC lati ṣe ìwadii wọn daada ki wọn si ripe wọn mu awọn eeyan to fẹ ba orúkọ rẹ jẹ wa siwaju ofin. ""A n ro awọn eeyan lati yago fun ofege iroyin pe awọn ajọ naa lọ mú, fun ara rẹ lo fara rẹ kalẹ fun ajọ ICPC niluu Abuja.""q Ajọ to n gbogun ti iwa ajẹbanu ni Naijiria, ICPC, ti fiṣikun ofin mu gbajugbaja olorin takasufe, Oladipo Daniel Oyebanjo, ti ọpọ mọ si D’Banj. ICPC ni awọn mu olorin naa, o si ti wa ni ahamọ awọn lori ẹsun lilu jibibitu pẹlu owo eto adojutofo N-Power ti ijọba apapọ gbe kalẹ lọdun 2016. Ninu atẹjade kan loju opo Twitter rẹ, ajọ naa sọ pe awọn mu D’Banj lẹyin ti awọn eeyan ti kọ ọpọlọpọ iwe si awọn lori ọrọ owo naa. Atẹjade ọhun ni “A fẹ fi akoko yii sọ pe Oladipo Daniel Oyebanjo, ti ọpọ mọ si D’Banj ti wa ni ahamọ wa lori ẹsun to ni ṣe pẹlu jibiti owo N-Power.” “Eto N-Power jẹ eto ti ijọba Aarẹ Muhammadu Buhari gbe kalẹ lọjọ kejidinlogun, oṣu Kẹfa, ọdun 2016, lati tan iṣoro airiṣẹ ṣe laarin awọn ọdọ.” “ICPC si ti gba ọpọlọpọ atẹjiṣẹ nipa bi awọn kan ṣe n fi eto naa lu jibiti, paapaa nipa awọn to n ṣe N-Power ti ijọba n san owo oṣu fun amọ ti owo naa ko de ọdọ wọn.” Ṣaaju ni ICPC ti kọkọ fi iwe pe D’Banj lati wa sọ tẹnu rẹ lori ẹsun ti wọn fi kan an amọ o kọ jalẹ lati yọju si ajọ ọhun. Iroyin ni eyii lo mu ki wọn gbe igbesẹ lati fi ṣikun ofin mu nibikibi boya ni Naijiria ni tabi loke okun ko to di pe o jọwọ ara rẹ. ICPC ni nnkan bii eeyan mẹwaa lawọn ti fi iwe pe lati wa sọ tẹnu wọn lori ọrọ owo N-Power naa lati nnkan bii oṣe melokan sẹyin. Wọn ni pupọ ninu awọn eeyan naa ni wọn ti gba beeli wọn lẹyin ti wọn fi ọrọ wa wọn lẹnuwo tan ni ọọfisi ICPC. Wayi o, iroyin ni o ṣeeṣe ki D’Banj foju bale ẹjọ laipẹ ki ICPC le lanfaani lati fi silẹ ni ahamọ wọn fun akoko diẹ si fun iwadii to peye lori ẹsun ti wọn fi kan an."	Awọn ọdọ	https://www.bbc.com/yoruba/articles/czq3yz6q806o
Ìdí tó ṣe ṣòro láti gba Visa Dubai lásìkò yìí rèé àti ọ̀nà àbáyọ - Abike Dabira Erewa	Alaga ajọ to n ri si ọrọ awọn ọmọ Naijiria nilẹ okeere, NiDCOM, Abike Dabiri-Erewa ti sọ pe ija laarin awọn ọmọ ẹgbẹ okunkun to n waye nilẹ Dubai lo jẹ ko ṣoro fun awọn ọmọ Naijiria to jẹ ọkunrin lati wọ ilẹ naa lasiko yii. O ni awọn ọmọ Naijiria ọkunrin ti ọjọ ori wọn ko ju ọgbọn ọdun si isalẹ lọ ni igbesẹ tuntun naa pa lara. Ninu ifọrọwerọ pẹlu ileeṣẹ Arise News Channel, ni Erewa ti fi ọrọ naa lede. O ni “Mo gbabọ pe iṣe ile ti ba wọn ọmọ Naijiria kan jade, iwa buburu naa si ti kọja oju ẹ, a si gbọdọ gba pe bi ọrọ ṣe ri niyẹn.” “Eyii ki ṣe ọrọ idẹyẹsi rara, wọn ti ṣe aṣeju ninu iwa bururu yii.” “Ohun ti ijọba Dubai wa ṣe ni pe wọn mu ko ṣoro lati gba iwe irinna, Visa, fun awọn ọmọ Naijiria.” “Nitori naa, ti ọjọ ori rẹ ba jẹ ọgbọn ọdun si isalẹ ti o si jẹ ọkunrin, ko si Visa fun ọ niyẹn.” “Wọn mọọmọ jẹ ko nira lati ni awọn amuyẹ lati gba Visa naa, ko si ni nnkan ṣe pẹlu irufẹ eeyan ti ẹni to fẹ gba Visa naa jẹ.” Ere wa ṣalaye pe Dubai ti n bere iwe isiro iye owo to n wọle ati jade ninu banki ti eeyan n lo bayii. Irufẹ ẹni bẹẹ si gbọdọ ti ra tikẹẹti ti yoo fi pada si Naijiria, ati pe o tun gbọdọ pese ẹri pe oun ti ni ile tabi ibi ti oun yoo maa gbe ni gbogbo akoko to yoo fi wa ni Dubai, bi bẹẹ kọ, irufẹ ẹni bẹẹ ko ni gba Visa. O ni “O gbọdọ ra tikẹẹti ti o maa fi pada si Naijria, o gbọdọ pese iwe apo ifowopamọsi rẹ lati oṣu mẹfa sẹyin, o si gbọdọ pese ẹri nipa ile ti o maa de si... ti o ba dẹ pa irọ, wọn yoo mọ, wọn yoo si da ọ pada sile rẹ.” Lẹyin naa lo gba awọn ọmọ Naijiria lamọran lati bọwọ fun ofin orilẹ-ede ti wọn ba rinrinajọ lọ, ki wọn si maa ṣe ohun to yẹ, ki wọn ma ba ṣe akoba fun awọn ọmọ ilu rere to n ṣiṣẹ oojọ wọn ni irufẹ orilẹ-ede bẹẹ. Ni ti ọmọ Naijiria ti wọn lu pa lorilẹ-ede Italy, Alika Ogorchukwu, Erewa ni iwadii ti bẹrẹ lati mọ ọfintoto iṣẹlẹ naa, awọn eeyan kan si ti n ṣe ikowojọ fun iyawo ati mọlẹbi to fi silẹ.	Ẹka irinajo ati Igbafẹ	https://www.bbc.com/yoruba/articles/c9756l9y6vdo
T﻿a ni Họ́nọ́rébù tó jáde láyé ni Jos lẹ́yìn ìpolongo APC?	Aṣofin kan ni ipinlẹ Eko, Họnọrebu Sobur Ọlayiwọla Ọlawale ti jade laye. Họnọrebu Ọlawale ti ọpọ mọ si Omititi, n ṣoju fun ẹkun Mushi keji ku ni ilu Jos lọjọ Iṣẹgun. Atẹjade kan ti agbẹnusọ fun ile igbimọ aṣofin ipinlẹ Eko fi sita fi idi iku rẹ mulẹ Iroyin sọ pe o ṣubululẹ ni papakọ ofurufu ilu Jos ni ipinlẹ Plateau nigba to n pada bọ lati ibi eto iṣide ipolongo fun oludije ipo aarẹ lẹgbẹ oṣelu naa fun idibo aarẹ to n bọ lọdun 2023. Ni ọjọ Iṣẹgun ni eto naa waye ni papa iṣire Rwang Pam nilu Jos nibi ti aarẹ orilẹede Naijiria, Muhammadu Buhari, oludije fun ipo aarẹ lẹgbẹ oṣelu APC, Ahmed Bọla Tinubu atawọn eekan ẹgbẹ oṣelu naa peju sii. Lati ọdun 2015 ni o ti n ṣoju fun ẹkun Mushin nile igbimọ aṣofin ipinlẹ Eko. Họnọrebu Ọlawale yii ni alaga igbimọ tẹẹkoto lori amojuto ijọba ibilẹ ati ibagbepọ ilu. Ni ọjọ kejila oṣu kẹta, ọdun 1964 ni wọn bi Họnọrebu Ọlayiwọla Ọlawale, ilu Abẹokuta lo si gbe dagba. Ilu Abẹokuta kan naa lo ti ka iwe bẹrẹ lati alakọbẹrẹ  ati girama rẹ. O kẹkọ gboye ijinlẹ ninu imọ akoso okoowo ni fasiti ilu Eko, UNILAG ki o to wa lọgba imọ kun imọ pẹlu oye keji ni fasiti ninu imọ akoso ilu ni fasiti ipinlẹ Elẹ Eko, LASU. O ti ṣiṣẹ gẹgẹ bi olukọni, ki o to darapọ mọ ẹka iṣẹ aladani ti o si tun da ileeṣẹ ara rẹ silẹ lọdun 1996. Lati igba ti saa oṣelu kẹrin ti bẹrẹ lorilẹede Naijiria lo ti n kopa ti oun pẹlu si dara pọ m oṣelu.	Egbẹ Oselu Onigbalẹ (APC)	https://www.bbc.com/yoruba/articles/czkd4g3m43jo
Wàhálà àkóso gáréèjì l’Osun, Adeleke ṣèkìlọ̀, APC rawọ́ ẹ̀bẹ̀ sí ọ̀gá ọlọ́pàá	Gomina tuntun ni ipinlẹ Ọṣun, Sẹnetọ Ademọla Adeleke ti kilọ fun awọn to n da wahala silẹ lawọn ibudokọ gbogbo ni ipinlẹ naa lati lọ tọwọ ọmọ wọn b’ọṣọ bi wọn ko ba fẹ foju wina ofin. Gomina Adeleke ṣekilọ yii ninu atẹjade kan ti agbẹnusọ rẹ, Ọlawale Rasheed fi sita lọjọ Aje. Gomina Adeleke paṣẹ fun awọn agbofinro lati rii daju pe abo to peye ati alaafia waye ni gbogbo ibudokọ ero nipinlẹ naa Bakan naa lo rọ awọn ọmọ ẹgbẹ ọlọkọ ero nati gba alaafia laaye ki wọn si rii daju pe wọn ko fi aṣẹ si ọwọ ara wọn pa. Awọn igun kan lẹgbẹ ọlọkọ ero ni ipinlẹ Ọṣun ya bo awọn ibudokọ ero ni ipinlẹ naa lọna ati gba ijọba lọwọ awọn adari to ṣe akoso ẹgbẹ naa ati awọn gareeji ọkọ lasiko iṣejọba ana. Kii ṣe tuntun mọ ni eto iṣejọba ni Naijiria, paapaa lẹkun iwọ oorun gusu Naijiria pe nigbakigba ti ayipada iṣejọba ba ti waye ni awọn ọmọ ẹgbẹ ọlọkọ ero naa maa n fẹ yii ijọba pada eleyi to si maa n mu ọpọ wahala ati rogbodiyan dani. Ni iipinlẹ  Ọṣun lọjọ Aiku, lẹyin ibura fun gomina tuntun, Ademọla Adeleke, awọn igun ọmọ ẹgbẹ ọlọkọ ero ya bo sẹkitariati ẹgbẹ naa nibi ti wọn ti da ina wahala silẹ. Arabinrin aboyun kan to jẹ oṣiṣẹ ẹgbẹ ọlọkọ ero nibẹ ni wọn kọlu ti wọn si ja si ihoho. Bakan naa ni iroyin sọ pe wọn ṣe akọwe owo ẹgbẹ naa, Sunday Akinwale, leṣe lasiko ikọlu naa nibi ti awọn janduku naa ti lo awọn ohun ija oloro bi ibọn, ada ati kumọ loriṣiriṣi. Awọn ibudokọ ero Ilesha-Osogbo, Oke-fia, Arẹgbẹ, Old garage ati Gbọngan wa lara awọn ibudokọ ti wahala ti bẹ silẹ. Pẹlu gbogbo bbi nnkan ṣe n lọ yii ni ẹgbẹ to wa ni atako bayii ni ipinlẹ Ọṣun APC ti wa ke si ọga ọlọpaa Naijiria pe ko  da si ohun ti wọn pe ni bi eto abo ṣe n mẹhẹ ni ipinlẹ naa lọwọ yii. Ẹgbẹ oṣelu APC ni nnkan bii ẹẹdẹgbẹta awọn ọmọ ẹgbẹ oṣelu naa ni awọn jjanduku ti kọlu laarin wakati mẹrinlelogun ti ijọba tuntun wọle ni ipinlẹ naa. Atẹjade kan ti adele alaga ẹgbẹ oṣelu APC nipinlẹ Ọṣun, Tajudeen Lawal fi sita sọ pe ọkọ  kan pẹlu akọle ẹgẹ oṣelu APC ni awọn janduku kan tun dana sun lagbegbe Ayetoro nilu Oṣogbo. “Ikọlu yii ti de awọn ilu bii Ile Ifẹ, Ileṣa, Iwo, Ẹdẹ, Ila ati Ikirun.”	Aabo orile-ede	https://www.bbc.com/yoruba/articles/c4nekq94pwwo
INEC, kò sí ìdí kankan fún un yin láti má bẹ̀rẹ̀ ìgbáradì ètò ìdìbò báyìí- Buhari	Aarẹ Muhammadu Buhari ni ọkan lara ohun to jẹ pataki si oun ni lati pese eto idibo ti yoo waye lai si rogbodiyan tabi ko ni ọwọ mago mago ninu, ti esi idibo yoo si jẹ itẹwọgba fun awọn oludije. Aarẹ gba ẹnu agbẹnusọ rẹ, Garba Shehu sọrọ ninu atẹjade kan to fi ransẹ si awọn akọroyin. Ninu ọrọ ti aarẹ sọ niluu Amẹrika, ti akọle rẹ jẹ “Ifọrọwerọ pẹlu Aarẹ Muhammadu Buahri ti orilẹede Naijiria.” “INEC ti ṣetan nitori mo mu lọkunkundun lati pese gbogbo ohun ti wọn bere fun, ti a si ri pe a pese rẹ nitori n ko fẹ gbọ pe ijọba ko pese owo fun wọn.” “Lati ọdun 2015 ni a ti ṣe atunṣe si awọn eto idibo wa, to si lọ ni irọwọrọsẹ. Aarẹ Muhammadu Buahri tun si tẹsiwaju pe awọn eto idibo to ti waye sẹyin lorilẹede Naijiria ti fi han pe ijọba asiko nifẹ si eto idibo ti yoo lọ lia si rogbodiyan tabi ko ni ọwọ mago mago ninu. “Eto idibo to waye 2019 ati awọn yooku nipinlẹ Edo, Osun, Ekiti, Anambra, ti fihan pe awọn araalu fi ibo sọrọ. Eyi waye nitori a ti ṣe atunṣe si bi eto idibo wa yo ṣe waye. “Lọdun 2012, nnkan ti a tun reti niyẹn, ki eto idibo lọ lia si rogbodiyan tabi wahala, eyi ti yoo fun awọn ajọ agbaye ni anfani lati fi wa ṣe awukọse ni lawujọ.” Ọga agba fun ajọ INEC nipinlẹ Osun, Mutiu Agboke ti fi da awọn ọmọ Naijiria loju pe ko si ohun kohun ti yoo da eto idibo ti yoo waye lọdun to n bọ duro pẹlu bii awọn agbebọn ṣe n ṣe ikọlu si ẹka ati ayika ajọ ọhun. O ni sọ eleyi ninu Osogbo nigba to n kopa ninu idanilẹkọ lori gbingba kaadi eto idibo saaju eto idibo ọdun to n bọ. Agboke ni awọn ti pọkun eto abo ni gbogbo awọn ẹka ati ayika ajọ naa lati ripe ọwọ awọn agbebọn ko tẹ awọn ohun elo fun eto idibo. O tẹsiwaju pe lilo kaadi dibo ati BVAS jẹ  ilana ohun igbalode fun eto idibo ni o ti de lati mu irọnu ba eto idibo, ti ko si nkankan to le mu ajọ naa yaba kuro nibẹ. Agboke wa rọ awọn orilẹede Naijiria lati yago fun tita kaadi idibo wọn nitori lo di si ofin orilẹede Naijiria, ti ijiya si wa fun pẹlu.	Orilẹede Naijiria	https://www.bbc.com/yoruba/articles/cn410q3094lo
Ojútì, ìrẹ́nijẹ àti ìyà àìkàwé nídìí iṣẹ́ tíátà ti ọ̀pọ̀ òṣèré padà sí fásitì	Awọn agba lo ni a kii dagba kọja ohun ti a ko ba mọ nitori pe agba ko kan ọgbọn nini. Bi ọrọ se ri ree pẹlu awọn agba osere tiata kan ti wọn ti wọn jẹ gbajumọ lagbo tiata amọ ti wọn ko jẹ ki okiki ti wọn ni ko si wọn lori. Awọn osere tiata yii, ti wọn ko ko lọ sile ẹkọ fasiti ki wọn to di ilumọọka lawujọ lo pakiti mọlẹ lati gba ile ẹkọ fasiti lọ lati gba oye imọ ijinlẹ akọkọ pẹlu agbalagba ara. Lara awọn gbajumọ osere tiata to lọ kẹkọ ni fasiti Crescent ni Olaiya Igwe, Mr Latin, Iya Sapon, Imalian Boy ati Yeye Yetunde. Ọpọ eeyan ni yoo maa beere pe ki lo sun awọn Grandma ati Grandpa yii pada sile ẹkọ pẹlu awọn ọmọ ọmọ wọn lati dijọ joko kẹkọọ ni kilaasi? Idi ree ti BBC Yoruba se fi ẹsẹ kan bẹ awọn akẹ́kọ agba yii wo ni kilaasi wọn lati mọ bi wọn ti n se si, ka si fi ọrọ wa wọn lẹnu wo. Amọ a tete seto abẹwo ati ifọrọwanilẹnuwo naa, ko to di pe awọn akẹkọọ agba naa, to ti wa nipele eto ẹkọ to kẹyin, yoo kẹkọọ yege. Nigba ti wọn n ba BBC Yoruba sọrọ, ohun to gbe gbogbo wọn de kilaasi fẹrẹ fi ara jọra, to si ni nnka se pẹlu ojuti ati irẹwẹsi ọkan nitori aikawe bi awọn akẹẹgbẹ wọn kan. Ninu ọrọ Ẹbun Oloyede, ti ọpọ eeyan mọ si Olaiya Igwe ni nnkan toun tori rẹ wa si ile-ẹkọ pada nipe o wu oun lati kọ ẹkọ kun ẹkọ mọ eyi ti mo ti ni lori iṣẹ ti mo n ṣe. “Ni ọdun 2003, ni mo kọkọ rin irinajo lọ si United Kingdom, mo lọ gba ami ẹyẹ, nigba to to akoko ti wọn fẹ fun wa ni ami ẹyẹ, bi wọn ṣe bẹrẹ si n ka CV awọn to ka iwe ninu wa bayii, ori mi n wu ni. Mo wa ni o maa ṣe o, lotitọ aye gbọ okiki, aye gbọ orukọ mi ṣugbọn ẹkọ ti o si n bẹ yii yoo maa jẹ idọti diẹ fun mi. Igba ti a wa kuro ni ibi ti a ti gba ami ẹyẹ, ti a de ile ti wọn ko wa si, mo wa n ronu. Mo ni Ọlọrun ọba sa aanu mi, wọn ni eeyan le kawe lagba, ti mo ba ri anfani ati kawex, gbogbo ọna ni maa fi lọ.” Igwe ni ngba ti oun wa de 'Cresent University' oun tun ri pe oriṣiriṣi awọn nnkan tun wa ti oun ko mọ, to si jẹ pe ile ẹkọ naa ni wọn ti kọ oun. Ohun to gbe Bolaji Amusan, ta tun mọ si Mr Latin lọ sile ẹkọ naa ko yatọ si ti Olaiya Igwe ntori o ni aini imọ nipa akosilẹ iwe lo fi iya jẹ awọn, bi awọn tilẹ mọ nipa ba se le lo akọsilẹ naa. O ni idi ree tawọn se pinnu lati lọ kọ akọsilẹ mọ ba se le lo o, ki mejeji wa papọ, ki iṣẹ naa le tẹsiwaju naa ni. “Bi mo ṣe wa yii nisin, agbalagba ni mo fi n ka gbogbo iwe ti mo n ka, o di ile-ẹkọ giga mẹta ti mo lo bayii. Agbalagba ni mo fi n ka iwe, ko dẹ si n nnkan to fa bi o ṣe wipe nigba ti a ba pe jọ pẹlu awọn ẹgbẹ wa ti wọn kawe, yeye ni wọn maa n fi wa ṣe. Owo ti wọn maa fi n lọ awa, o kere amọ ko si nnkan ti wọn fi lọ awọn to kawe nitori awọn ẹgbẹ wọn lo wa nibi ti wọn ti maa tọwọ bọ iwe. Wọn maa ba ara wọn sọrọ ni ọna ti o ma gba ye ara wọn, ṣugbọn awa ti a lọ kọ nita, bi o tilẹ jẹ pe a mọ isẹ naa gan, wọn ko gboriyin fun wa.” Nigba to n dahun ibeere pe se ko mọ pe gbajumọ ati ilumọọka ni oun, ki lo de to gbe eyi silẹ, wa maa ka iwe. Latin ni “ki ni a fẹ sọ pe a ti jẹ, ki ni a fẹ sọ pe a ti ni, to ba ni o ni orukọ ninu iṣẹ yii, ṣe o ti ni orukọ to Sunny Ade ni? To ba ni o lorukọ ninu iṣẹ yii, se o ti lorukọ to Baba wa Ebenezer Obey ni abi Obasanjo.” Nigba toun naa n ba BBC Yoruba sọrọ, Oluwafunmilayo Shonuola, ti wọn mọ si Iya Sapon lagbo tiata ni aimọye nnkan ni wọn ti fi ẹkọ rẹ oun jẹ ninu idi iṣẹ tiata. O ni pe aini oye to ati aile sọ ede gẹẹsi daadaa si lo fa irẹnijẹ naa, idi si niyii to jẹ ki oun wa si ile-ẹkọ lati wa fi imọ kun imọ. “Awọn nnkan mi wa ti a n ṣe, ti a ro pe ibẹ yẹn lopin si, amọ nigba ti a n gbọ idanilẹkọ nipa Yoruba, o yatọ. Awa ti a n sọ Yoruba yii, ti a ro pe Yoruba ni a n sọ, a ṣe nnkan miran ni a n ṣe amọ ninu idanilẹko ti awọn olukọ wa fi n kọ wa, o jẹ ki awa mọ ọtun yatọ sosi. Bi a ṣe le sọ Yoruba, agbekalẹ ẹ lerefe ati ni ijinlẹ bi a ṣe le lo, bi a ṣe le fi ami si awọn ọrọ wa ati lori, gbogbo ẹ ni wọn kọ wa to dẹ ye wa” Gbajumọ osere tiata miran, Olugbenga Oladunni, taye mọ si Imalian Boy lagbo tiata naa ba BBC Yoruba sọrọ lori oun to sẹ di ẹlẹkọ agba lojiji. O ni ko ti si ohun to jọ mọ tiata ninu gbogbo nnkan ti oun ṣe ere oritage mọ, a n ṣe sinima,. Mi o ni iwe ẹri lọwọ, ti wọn ba n sọrọ nipa iwe ẹri nigboro, o ma n ri bakan lọkan mi tori pe, o ma n kan yan labuku. Ti ẹ ba sọrọ de ibi kan, ti wọn ba ti ri awọn to ni iwe ẹri lọwọ, wọn a ni ẹyin ẹ dakẹ, ẹyin to ni iwe ẹri yẹn, ẹ jẹ ki a gbọ ohun ti wọn fẹ wi.” Imalian Boy ni ile-ẹkọ ti oun wa bayii, jẹ ki oun tun wa ri pe ohun ti oun n ṣe tọ, yoo si dara ki oun wa fi awọn ọna kan kun un, ki ilọsiwaju le de ba ni pupọ. Ni ti Yeye Yetunde Aina, o ni oun ri wipe nibi ti ere oritage n lọ nisinyii, o yẹ ki awọn ni imọ si ju bi awọn ṣe ni imọ si ti tẹlẹ lọ. O ni iyẹn ni oun ṣe wa wo pe igba ti oun ba ri awọn ti wọn tun dagba ju oun lọ, ti wọn ba ṣi n lọ si ile-ẹkọ, ki wa lo de ti oun naa ko ṣe ni lọ si ile-ẹkọ yẹn, ki iṣẹ oritage oun ba le lọ siwaju. O ni “Pupọ ninu awọn aṣiṣe miran wa ti a ma n ṣe amọ ti a ko ka kun un aṣiṣe sugbon lẹhin ti a de ile-ẹkọ yii, a ri pe aṣiṣe ni. Emi n ri pe ni ọjọ iwaju, to ba to asiko kan, ẹni ti o ba ni imọ to pe, osuwọn to kun un daadaa ninu ẹkọ ere oritage yii, lo ṣeṣe ki o ki ika abamọ bọ enu.” Bakan naa ni BBC Yoruba tun bawọn olukọ wọn sọrọ, ti wọn si salaye fun wa bawọn gbajumọ osere naa se n se ni kilaasi. Bakan naa ni wọn sọ ọna ti wọn n gba kọ wọn ati ayipada to ti bawọn osere tiata naa. Lọwọ lọwọ bayii, awọn osere yii ti kẹkọ jade ni fasiti Crescent, ti wọn si ti gba iwe ẹri moyege.	Ere ori Itage	https://www.bbc.com/yoruba/articles/c3g7yj8l5g5o
